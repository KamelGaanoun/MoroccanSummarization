text summary
"أكدت جمهورية كوريا دعمها لجهود هيأة الأمم المتحدة للتوصل إلى حل سياسي لقضية الصحراء. وقد اعترفت كوريا بجهود المغرب لإيجاد حل للنزاع حول الصحراء المغربية. كما رحبت جمهورية كوريا بعودة المغرب إلى منظمة الاتحاد الإفريقي، وبإمكانية انضمامه للمجموعة الاقتصادية لغرب إفريقيا (إيكواس). واعتبر الوزير الأول الكوري بالنموذج المغربي، في لقاء جمعه بنظيره سعد الدين العثماني، أن عودة المغرب هاته، خاصة بالنظر إلى السياسة الإفريقية التي يعتمدها المغرب في ظل التوجيهات الملكية للملك محمد السادس، تشكل خطوة أساسية لضمان الاندماج والاستقرار والتنمية في إفريقيا.  " "كوريا داعمة المغرب على الصحرا ديالو"
"الرابور عمر السهيلي المعروف بديزي دروس حط فيديو عبر خاصية الستوزي فانستگرام ديالو، بان فيه انه تلاقا البارح الاثنين مع الفنان المشهور بلقب “النورس” في فرانسا. هاد اللقاء هو تأكيد أن العافية لي شاعلة بيناتهم طفات بعدما توجهو اتهامات لديزي دروس بالشفرة. واحد الجملة استعملها النورس في ديسك قديم ديالو وهو “كينكستر عربي”، وخداها ليه ودارها في أغنيتو الأخيرة “air max”. الجمهور كان طلب من النورس يجاوب ديزي ويكلاشيه حيت خدا ليه كلامو، لكن هو رفض واعتبر الأمر تكريم كثر منو شفرة ومبغاش يدخل معاه في الحرب، لأن الأمر كيدخل فاللعبة ديال الراب. واللي ما كيعرفش النورس هو مول أغنية جينيريك مسلسل ساعة فالجحيم، وأغنية مسلسل وعدي، وهو اللي صوب مع البيگ ألبوم مغاربة حتى لموت، وزيد وزيد…" "بعد الاتهامات بالشفرة.. ديزي دروس تلاقا بالنورس وطفات العافية"
"أطاحت عملية مراقبة روتينية بالسد القضائي في مدخل مدينة صفرو بعصابة متخصصة في سرقة ضيعة ملكية بنواحي الإقليم. وقالت المصادر لـ”كَود” إن عناصر الشرطة أوقفوا سيارة كانت بصدد الدخول إلى المدينة وعلى متنها 4 أشخاص. وقامت عناصر الأمن بعملية تفتيش السيارة والأشخاص، فعثروا بحوزة أحدهم على سلاح أبيض من الحجم الكبير عبارة عن “سيف”. وتبين، من خلال البحث معهم، أن هؤلاء الأشخاص يشكلون عصابة متخصصة في سرقة ضيعة ملكية بنواحي إقليم صفرو، حيث كانوا يسرقون بعض ثمارها، بتواطؤ مع حارس الضيعة والذي تم توقيفه بدوره. وقالت المصادر نفسها لـ”كَود” بأن النيابة العامة بمحكمة الاستئناف بفاس أمرت بوضع الموقوفين، أمس الأحد، تحت الحراسة النظرية لفائدة البحث، في انتظار تقديمهم أمامها لاتخاذ المتعين قانونا." "نواحي صفرو.. بالصدفة طاحت عصابة موالفة كتشفر الفاكية من فيرمة ملكية"
"شي كمامر ما كيحشموش. بحال سعيدة شرف. طالعة واكلة نازلة واكلة. عراسات وسهرات وكلشي كيتخلص فيه كاش. طبعا ما كتخلصش الضرائب لبلادها. كتعرف غير تشري الديور. عزيز عليها الياجور. هاد السيدة اللي دارت بزافت لفلوس على ظهر الصحرا واخا ما عندها علاقة بيها. بنت قلعة السراغنة غرقات ليها الطونوبيلة فكازا بسباب الشتا خرجات فحسابها فانستكَرام وقالت فيه: “اش هاد الحالة في كازا، ليديك كتعرف تجي غير تتخلص، ما تعرفش دير للناس حل”. سعيدة شرف خرجات في الشركة المسيرة للتطهير في العاصمة الاقتصادية، واضافت في الفيديو: “أنا غرقت في لشارع كبير يعلم الله حال الناس لي في الأحياء الضيقة”. انتي خلصي غير اللي خاصك تخلصي من واجبات لدولتك لمدينتك عاد يمكن ليه تهدري وتحلي فمك. الله ينعل اللي ما يحشم. بحالها بحال هاداك الصويري ولاو ملايرية كبار بزاف بزاف. فدول عندهم الصرامة فالضرائب كون قزبوهم.  " "ما كتحشمش. اش من ضرائب كتخلص. سعيدة شرف غرقات ليها طوموبيلتها ففيضانات كازا. وها ميساجها لـ”ليديك”: كتعرفو غير تخلصو – تدوينات"
"“ناتاشا ابونتي  natasha aponte” هي مانكان امريكية  تعرفت على 120 واحد عبر تطبيق “تيندر”، ودارت معهم في نفس المكان ونفس الزمان.  ملي جاو ما فاهموا والو، طلعت للخشبة وبدات تخطب عليهم، شرحت ليهم البلان وبدات كتعطي الشروط ديالها مثلا لي سميتو طوم يمشي فحالو ولي صلع يمشي فحالو من بعد دارت ليهم تشالانج ديال الجري والطراكسيون باش في الأخير تختار لي بغات. " "هادي الي عبرات. مريكانية دارت رونديفو مع اكثر من 100 راجل ف”تيندر” فنفس البلاصة وبدات تعزل فيهم واحد بواحد(صور)"
"ذكرت تقارير إخبارية، أن القوات المغربية المكلفة بحماية المنفذ الحدودي المجاور لشاطىء تراخال منعات زوال اليوم الاثنين عشرات المهاجرين باش يحركو عومان لـ سبتة المحتلة. هاذ الشي خلا “لاگواريا سيبيل” يعلنو حالة استنفار في المنطقة. هاذ المحاولات كانت عند حاجز الأمواج الحدودي تراجال، بعد تجمع العديد من الأشخاص على الجانب المغربي وحوالي 10 منهم دخلو للبحر، لكن القوات المغربية اعترضتهم قبل ما يوصلو لساحل سبتة المحتلة." "لحريگ لسبتة: السلطات تدخلات هاد المرة"
"قدر الفنان أيمن السرحاني يحقق نسبة مشاهدة مرتفعة لكليب أغنيتو الجديدة في ظرف قصير. وقدرات أغنية السرحاني “طلعتك بزاف” أنها تحقق 10 مليون مشاهدة على قناة المغني في يوتوب في ظرف 72 ساعة، وحتلات الطوندونس لمدة يومين. أيمن السرحاني غبر واحد المدة على الساحة الفنية وما حطش الجديد لمدة أكثر من عام، وبعدها قرر يصدر الجديد ديالو. " "ف 4 ايام.. أغنية السرحاني شادة الطوندونس ب10 مليون مشاهدة -فيديو"
"المانكان البريطانية كامبل ناومي علنات البارح أنها ولدات بنتها الأولى وهي في سن 50 عام. الخبار دار البوز في العالم الإفتراضي، لأنها ماشاركاتش خبر حملها بمرة، حتى جات المفاجأة فاش قالت أنها ولدات. الجدل وصل حتى للمغرب وكاين اللي شبه هاد القصة بالبوز اللي خلقاتو الفنانة لطيفة رأفت ملي ولدات بنتها “ألماس”. وكتبات ناومي في تعليق على تصويرة نشراتها فصفحتها ب “تويتر”: “أعجوبة صغيرة ومدهشة اختارتني باش نكون ماماها. هادا شرف كبير. الكلمات مايقدروش يوصفو الرابط القوي اللي كيجمعني بيك أبنتي..”. ولحد الآن ماكشفاتش المانكان على السمية اللي ختارت لبنتها، ولا تاريخ ولادتها. " "عاشت تجربة بحال لطيفة رأفت.. المانكان ناومي كامبل ولدات والخبر داير حالة فـ الأنترنت – تغريدة و تصويرة"
"أي حكومة كتحتارم راسها وكتمثل الشعب بصح، فراه فحادثة بحال ديال إيجوكاك ضروري غادي ينتاقلو مسؤولين كبار لعين المكان ويوقفو على عملية الإنقاذ أو إستخراج الجثث، طبعا هوما ماغاديش يرجعوهم للحياة ولكن على الأقل غادي يبينو للمغاربة وللعالم أن المواطن المغربي عندو قيمة وماشي مجرد حشرة يكفي ستاتو في فايسبوك لنعيه، الكوارث الطبيعية كتوقع فالعالم كامل، ولكن في الدول لي عندها حكومات كتحتارم مواطنيها وفي خدمتهم، كنلقاو المسؤولين وسط الحدث، وكاين لي يوقف الكونجي ويوقف أي حاجة ويحضر حيت الواجب ديالو هاداك، طبعا الحضور ديالو راه غير رمزي وماغادي يغير من هول الكارثة والو، ولكن على الأقل كيبين القيمة ديال المواطن والواجب ديال الدولة إتجاهو. قيمة المواطن فشي بلاد كتبان من تفاعل الدولة معاه فالكوارث والأحداث المؤلمة، وكيفاش كيكونوا الساسة والمسؤولين ديال ديك البلاد حاضرين فعين المكان ومشرفين على العملية شخصيا، التراب يردم خمسطاش لمواطن في منطقة نائية وسيلتهم الوحيدة للنقل هي النقل المزدوج لي كيغامر براسو فكل فاياج باش يفك العزلة على دوك الناس، هادي حادثة تقدر توقع فاي بلاد، الصين لي دولة عظمى ديما عندهم إنجراف التربة فشي مناطق على قرى بأكملها، الدولة ماشي مهمتها تمنع الكوارث الطبيعية ولكن مهمتها أن تحد من الضرر ديالهم على المواطنين وعلى البنية التحتية، ومهمتها أنها تنشأ بنية تحتية لي تقدر تصبر لبحال هاد الكوارث أو على الأقل تقلل من أخطارهم، ولكن هنا لا هادي لا ديك. العثماني لي رئيس الحكومة ديال بلاد وقعات فيها كارثة طبيعية أدت لمقتل خمسطاش ديال المواطنين إكتفى بنعيهم بستاتو فالفايسبوك، هنا كتعرف بلي بزاف ديال مغاربة الهامش غير زايد ناقص عند الحكومة، وكتعرف بلي رئيس الحكومة براسو راه غير زايد ناقص، حقا تاواحد مكان كيتسنى منو يدير شي تحرك أو مبادرة، ولكن على الأقل يهدر يعبر يبين على الحزن ديالو على التضامن راه أمهات هادو لي ماتو وأطفال تيتموا، وماتوا بسباب قلة شي وقلة الخيارات وبسباب إنتمائهم للهامشن وعلى الأقل تحتارم أرواح هاد المواطنين وتتحرك الحكومة ولو غير رمزيا باش يعرفو الناس أن حياة المغاربة ماشي رخيصة حتى لهاد الدرجة." "أي حكومة كتحتارم راسها وكتمثل الشعب بصح فراه فحادثة بحال ديال إيجوكاك ضروري غادي ينتاقلو مسؤولين كبار لعين المكان.. طبعا هوما ماغاديش يرجعوهم للحياة ولكن على الأقل غادي يبينو للمغاربة وللعالم أن المواطن المغربي عندو قيمة"
"بعدما تلغاو التراويح وصلاة العيد، قام الملك محمد السادس، مرفوقا بولي العهد الأمير مولاي الحسن، والأمير مولاي رشيد، اليوم الأربعاء 20 ماي 2020، بإحياء ليلة القدر عن بعد. وبهاد المناسبة الدينية، أدى الملك  العشاء والتراويح. كما قام وزير الأوقاف والشؤون الإسلامية بختم صحيح البخاري بين يدي الملك. محمد السادس، اختار إحياء ليلة القدر بهاد الطريقة، في إطار احترام الحجر الصحي، والالتزام بالتدابير الوقائية والاحترازية، اللي اتخذتها بلادنا لمواجهة جائحة فيروس كورونا”. وهادي أول مرة يتم فيها احياء لـ”ليلة 27″ بطريقة التباعد الاجتماعي، منذ تولي الملك العرش." "بسباب “كورونا”.. الملك احيى ليلة القدر عن بعد لاول مرة منذ توليه العرش"
"ابعد ايرفي رونار مدرب المنتخب المغربي لكرة القدم عميد المنتخب بنعطية عن التشكيلة الرسمية للي غادية تواجه الصبليون. هاد الشي للي بان فالتشكيلة اللي وزعوها وهي التشكيلة الرسمية على الصحافيين فملعب كالينينكراد. بنعطية خدا بلاصتو فالدفاع سايس والعميد خداها بوصوفة هاد الابعاد جا بعد تصريحات بنعطية اللي هاجم فيها مصطفى حجي بلا مناسبة وقال باللي الفرقة بينات على حنة يديها حتى اللي كيضربوها من المحيط القريب التشكيلة الرسمية للمغرب هي
منير الكجوي واشرف حكيمي ومانويل دا كوسطا وغانم سايس وحكيم زياش وكريم الاحمدي ويونس بلهندة وخالد بوطيب ومبارك بوصوفة ونور الدين امرابط ونبيل درار اما اسبانيا فداخلة ب
دي خيا وكارباخال وبيكي وبوسكيت وانييستا وتياگو وراموس والبا وكوسطا وسيلفا وايسكو" "ها المشاكل بداو. العميد بنعطية طار من التشكيلة الرسمية ضد اسبانيا"
"كبريات الصحف البلجيكية اليوم كلها هضرات على التجنيد الاجباري اللي غادي يكون ف المغرب و تساءلو واش الشباب البلجيكي اللي عندو جنسية مغربية تاهو معني بهاد القضية. “لالبير” قالت ان تجمع ف بروكسيل فيه بزاف من النشطاء السياسيين المغاربة غادي يديرو ائتلاف ضد التجنيد.. فيما كتبت التلفزة العمومية rtbf على موقعها ان القانون اللي صادق عليه البرلمان  المغربي مافيه تا اشارة الى ضرورة اجتياز التجنيد من طرف الجالية المغربية ف الخارج و انه غامض من هاد الناحية. لكن مصدر من السفارة المغربية ف بروكسيل قال لنفس الموقع ان شباب الجالية غير معني بتاتا ولكن غير الا بغاو يديروها بشكل تطوعي وماشي اجباري بالنسبة ليهم  " "شباب الجالية ماشي معني بالتجنيد الاجباري"
"الرئيس الأمريكي دونالد ترامب، عين رسميا، اليوم الجمعة، العالم المغربي منصف السلاوي على رأس اللجنة اللي غادي تلقى لقاح ضد فيروس كورونا وغادي يساعدو فهاد المهمة الجنرال اربعة نجوم گوسطاف بيرنا. وقال ترامب، فمؤتمر خلية الأزمة الأمريكية حول تطورات فيروس كورونا المستجد: منصف السلاوي عالم متميز فمجال اللقاحات، ومعترف بيه عالميا، لقى 14 فاكسان، هذا رقم كبير!، فالعشر سنين اللي دوز فالقطاع الخاص، وهو واحد من اكتر الناس المحتارمين فمجالهم فالعالم، وغادي يعاونا فمواجهة كورونا.  وأكد منصف السلاوي انه ثايق بأن لجنة “Operation warp speed” غادي تلقى فاكسان من هنا اواخر2020، واضاف: المعلومات اللي شفت وحللت عطاتني ثقة كبيرة انه ممكن نلقاو لقاح دغيا، وغادي نقدرو نوفرو ملايين من جرعات اللقاح من هنا نهاية 2020، وغانسرعو عملية إنتاج الدوايات فهاد الفترة، والرئيس الأمريكي صفق عليه. " "الرئيس الامريكي عين رسميا منصف السلاوي باش يلقى لقاح ضد كورونا.. ترامب: السلاوي عالم متميز ومعترف بيه ومحترم عالميا فمجال اللقاحات غادي يعاونا فمواجهة الفيروس – فيديو"
"قال السيناتور، جاك رييد، عضو اللجنة العسكرية التابعة للكونگرس الأمريكي، ان الرئيس الأمريكي، دونالد ترامب كذب في مايخص داكشي اللي توصلات ليه وكالة الاستخبارات الأمريكية “CIA” بقضية مقتل الإعلامي السعودي، جمال خاشقجي فقنصلية بلادو في إسطنبول، في أكتوبر الماضي. وقال السيناتور فمقابلة ديالو مع CNN ردا على سؤال واش ترامب كيكذب حول تقرير الـCIA: “نعم، تقرير الـCIA توصل إلى نتيجة بدرجة عالية من الثقة، وهي أعلى درجة من الدقة وكيستاند على حقائق وتحليلات..” وتابع قائلا: “كنظن أن ترامب كيسحاب ليه عندو ترتيبات معينة فالمنطقة مع السعودية، وغادي يتصرفو وفقا لمصالحهم بالإضافة إلى مصالح الولايات المتحدة الأمريكية، وترامب راه هدر على الفلوس اللي كيكبو  فأمريكا، وكنظن أنه أمر مبالغ به.. والرئيس حط راسو فموقف غير مستقر بحيث مايقدرش دابا يشوف التقارير الاستخباراتية بصورة منفصلة ويتوصل إلى خلاصة ويخدم السياسات للوصول إلى نتائج أفضل..” وللاشارة الرئيس الأمريكي قال في تصريحات لصحفيين، هاد الخميس: “لا، “CIA” ماتوصلو لتا نتيجة، عندهم انطباع نوعا ما، اما حتى واحد ماتوصل لنتيجة وماكنظنش واش شي حد غيتمكن من التوصل إلى نتيجة بأن ولي العهد بن سلمان دار هادشي”.  " "سيناتور لـCNN: ترامب خايف من السعودية وكيكذب حول ما توصل له تقرير CIA بقضية خاشقجي"
"علمت “كود”، أن غرفة الجنايات الابتدائية بمحكمة الاستئناف بالدارالبيضاء أدانت، مؤخرا، متهما من أجل “اغتصاب وهتك عرض فتاة قاصر تحت التهديد باستخدام العنف” بـ 7 سنوات سجنا نافذا. وتم توقيف المتهم، بعد شكاية حول اغتصاب فتاة قاصر تبلغ من العمر 10 سنوات، بعدما اعتدى عليها جنسيا المشتبه فيه، أسفل درج عمارة قريبة من محل سكناها، حيث كشفت تحريات الأمن أن المتهم غرر بالضحية القاصر في عدة مناسبات، دون أن تكشف ذلك لعائلتها." "ها شحال تحكم على مغتصب قاصر فدروج عمارة"
"مهنيون فمحطة الكيران “ولاد زيان” دارو اليوم وقفة احتجاجية، قدام المحطة فكازا، احتجاجا على السدان ديالها لأشهر طويلة، فهذ الحجر الصحي اللي عارفاه المدينة بسباب فيروس كورونا المستجد، وبسباب إغلاق المدينة وفسح المجال للتنقل منها وليها بالرخصة الاستثنائية. وفاحتجاجهم اليوم، طالبو المهنيين، اللي كينتميو ل4 هيئات رئيسية اللي هي المركزية النقابية للاتحاد العام للشغالين، والجامعة المغربية لمقاولات النقل الطرقي، والنقابة الوطنية للنقل والمسافرين، واللجان العمالية المغربية اللي كتمثل السائقين، بإعادة فتح المحطة، بحكم أن إغلاقها خلاهم يتكبدو خسائر مادية كبيرة، وتسبب هذشي فتشريد عائلاتهم. عبد العالي خفي، الكاتب الوطني لقطاع النقل الطرقي، كان من المشاركين فالوقفة، وقال فتصريحو ل”كود” أن الحضور كان مشرف، بحيث جاو عدد كبير من اليد العاملة، والمستثمرين ديال مقاولات النقل.  وقال أنه إلى بغينا نحدو من انتشار الوباء، خاص فتح المحطة، وتفعيل دفتر التحملات الصحي اللي كان، اللي فيه مجموعة من الشروط ديال قياس درجة حرارة المسافرين والتعقيم، “ماشي شركات الكيران اللي عندها ليزاجونس ديالها خدامين وأنماط النقل الأخرى بجميع أنواعها، وحنا ولينا على حافة الانهيار”، على حساب هضرتو. وفسؤال “كود” خفي على كيفاش ممكن المحطة تحل والكيران يخدمو وكازا مسدودة، قال: “كازا إلى تسدات كيخص تتسد على الجميع، ماشي شي خدام وشي مابقى ليه والو على الإفلاس”. وأكد خفي أن هذ الإغلاق خاطئ، حيث تم تعليمات فقط ودون قرار، والحافلات ولام كيضطرو يشارجيو فالزناقي وكيعيشو الرعب مع البوليس، وكيعمرو محاضر إلى تشدو هوما والمسافرين اللي كيتعكلو مصالحهم." "شيافر الكيران ومهنيي النقل فولاد زيان دارو وقفة اليوم.. والكاتب الوطني لقطاع النقل الطرقي لـ”كود”: مايمكنش يستمر سدان المحطة ومقاولات كثيرة على حافة الإفلاس – تصاور"
"هاذي فضيحة جديدة كتنضاف لفضيحة كَنازة عين الشق، واحد السيدة يالاه تشافات بكورونا استقبلوها عرام ديال البشر فالدرب الكبير، ودارو تجمع فيه عشرات الأفراد، معرضين حياتهم وحياة غيرهم للخطر فهذ الأزمة الوبائية. السيدة يالاه رجعات لدارها فالدرب الكبير اليوم الجمعة قبل المغرب، والناس تجمعو عليها بشكل كبير، فغياب أي تدخل أمني لتفريق هذ الجموع الخطيرة، اللي كتشكل خرق واضح لحالة الطوارئ الصحية. وغير هذي أيام تنشر فيديو كَنازة عين الشق اللي حضرو ليها المئات وتوثق بالفيديو، واللي مشاو فيه الناس من عين الشق حتى لمقبرة سيدي مسعود، وتوقف بسبابو القايد المسؤول على هاد الفضيحة. " "فضيحة جديدة فكازا.. تجمع خطير فالدرب الكبير من بعد وصول مرا تشافات من كورونا- تصاور"
"—     المنتج العالمي “ريدوان” خرج اغنية جديدة سميتها “بوم بوم” مع “دادي يانكي” مول داك  “ديسباسيتو” دوميغد و الرابور المغربي “فرينش مونطانا” لي بينو وبين الراب غي الخير والإحسان و واحد السيدة مقادة كتشعل عندها كولشي إلا الصوت، سميتها “دينا جان” و فأقل من 24 ساعة كانت هاد الأغنية وصلات فيوتوب لكثر من 3 ديال المليون مشاهدة. الفيدييو كليب ديالها تصور علاين كامل فالمغرب، فمراكش، شفشاون، تطوان، والصحراء. حيت ريدوان بغا زعما يدير الإشهار للثقافة المغربية وللمؤهلات السياحية ديال البلاد.   معلوم بحال هاد المبادرات مايمكلنا الا نرحبو بيهوم ونشجعوهوم حيت كيف ماكان الحال بعدا هادو ناس كايحاولو يديرو شي لعبة و يعاونو بداكش لي كيعرفو ليه، ولكن واش هادشي كافي باش يهز بقطاع  السياحة لي كيحتضر مسكين ويرد المغرب فعلا أجمل بلد فالعالم؟ بيانسور لا.   نقدرو نسوقو راسنا للبراني على اساس عندنا طبيعة واعرة وديفيرسيفيي، ونوريوه التصاور ديال اقشور و أوزود و البحورة ديال امسوان وسيدي افني و نعطيوه يتذوق الطبخ المغربي بأنواعه و نقولوليه راحنا   غنديرو TGV و غنزيدو نبنيو لوطوروطات و نديوه حتى لفين تصور Game of Thrones… اوا؟ ومن بعد فاش يجي هاد البراني ويلقا بلي لا بغا يمشي غي من كازا ل الصويرة بالكار خاصو يتزاحم مع بنادم لي مامدوشش من نهار مات الحسن الثاني وخاصو يجمع رزقو عندو حيت لا رخف دقيقة غيخدموه، و فاش يبغي يمشي يعوم هو وصاحبتو فالبحر خاصو يدي معاه الكارد-كورا حيت لا فلتاتلها بزولة وحدة غيشقموها المكابيت، ولا جاتو البولة خاصو يحبسها ولا يديرها فسروالو حيت عندنا شي خمسة ديال الطواليطات عمومية فالمغرب كامل و هادوك نيت متدخلهومش واخا يكونو تابعينك بسيف من قوت معفونين وكيجيبو التقيا، وهادشي بلا منهدرو على الأثمنة الباهضة  لي تخلي الكاوري يمشي لسان-تروبيه ومايدوزش العطلة  ديالو هنا، وعلى السعاية لي كل ما غيزيد جوج خلفات غيطلبوليه “صون ديغام مسيو بوغ  صوانيي مالاد” وفيديهوم شهادة طبية باش زعما يتيقهوم، وعلى لوطيلات لي فحالة مزرية، كتنعس فيهوم مزاحم مع سراق الزيت (معلوم مكنهدرش على المامونية  والكينزي، كنهدر على بلايص  غيمشي ليهوم الكاوري العادي لي حازق بحالنا ولي بنفس الثمن ولاقل يمكنلو يتبرع فشي اوبيرج مجهزة مقادة فسبانيا).   المغرب فيه السياحة ماشي مافيهش، ولكن النوعين لي فيه ولي يقدر بصح يقول بلي كيدخل منهوم الكرمومة الصحيحة هما السياحة الجنسية والحشيشية، اللولة كتضم القحاب والبز(البيدوفيليا)   والتانية فيها الكماية والتبزنيس. اما داك الهدرة ديال الرمال والجبال والبحور والسياحة العائلية غي بلاش! حيت شخصيا عمرني الى يومينا هذا ماشفت سعودي جار مرتو وولادو لأكادير باش  يتنزهو ولا إماراتي جاي لطنجة باش يشوف فين كان محمد شكري كيقسي الخبز الحافي." "السياحة المغربية: واش بوم-بوم ديال ريدوان غادي ترد المغرب أجمل بلد فالعالم؟"
"مشهد سوريالي فبحيرة المانية وقعات هاد ليام. المانية كانت فهاد البحيرة اللي كيسمحو فيها للناس يعومو عريانين وكاينة فبرلين٬ خدات صورة لالماني عريان تابع حلوف بري هاز ساك صفر وهربان مع وليداتو. سوريالية المشهد ماشي فهاد الملاحقة فقط٬ باقي الناس اللي كانو فالبحيرة. كلهم عجبهم المشهد. ما خايفين من حلوف هربان. ما كاينش ادنى رعب. الحلوف جا يقلب على ما ياكل. لقى صاك صفر. هزو. شافو مول الصاك اللي كان كيعوم. خرج كيجري حقاش فيه حوايجو وكمبيوتر ديالو. هنا بانت المانية اسمها اديل لانداوير وصورات هاد المشهد. لاحتو فانستغرام وحيجات هاد الصورة فالعالم. " "صورة سوريالية ديال الماني عريان تابع حلوف شفر ليه حوايجو وكمبيوترو – صورة"
"مركز خايب بزاف كتواجد فيه الخطوط الملكية المغربية في تصنيف فضل شركات الطيران العالمية لسنة 2019، والذي كشفت عنه شركة “سكاي تراكس” المتخصصة في قطاع الطيران وتنصيف الشركات. “لارام” التي يوجد على رأسها عبد الحميد عدُّو جاءت في الرتبة 93 من أجل 100 شركة عالمية شملها تصنيف “سكاي تراكس”. الخطوط الملكية المغربية زادت سبعة مراكز مقارنة مع التصنيف ديال العام الفايت 2018. هاد التصنيف بانت فيه لارام هي الأولى على مستوى القارة الإفريقية." "أفضل شركات طيران فالعالم.. “لاَرَامْ” فالرتبة 93 عالميا والأولى إفريقيا"
"البارح تم تكريم الممثلة نسرين الراضي على مشاركتها في فيلم “ادم” في المهرجان السينمائي “جنوة” في مصر. نسرين لبسات التكشيطة المغربية، وملي كانت نازلة باش تاخد درع تكريم تكربعات وجابت الربحة قدام المئات ديال الحاضرين.  الكاميرا كانت شاداها ووثقات للطيحة لي كانت قاصحة، لكن نسرين ناضت بمل شجاعة ومشات تسلمات التكريم وهي كتضحك." "الممثلة نسرين الراضي جابت الربحة بتكشيطة في مهرجان “جنوة” فمصر -فيديو"
"توفات موظفة بمقاطعة الحي المحمدي فكازا، هذ الصباح، بعدما ضربها طرام فمحطة “الشهداء” القريبة من المقاطعة، على مستوى الخط الأول الرابط بين سيدي مومن وحي ليساسفة. وحسب المعلومات المتوفرة ل”كود”، تشتغل الموظفة (ل.و) بمصلحة تدبير الموارد البشرية، وكانت خرجات من المقاطعة من أجل تناول وجبة الغذاء. ونشر رشيد أجكني، رئيس المقاطعة، بلاغ تعزية عممو على الصحافة، لتعزية أسرة الفقيدة أصالة على نفسو ونيابة عن باقي أعضاء المجلس المسير وموظفي المقاطعة. الحادث أدى لتوقف حركة سير الطرام فالخط المذكور لساعات، إلى حين نقل جثة الهالكة للمستودع، وفتح تحقيق فالموضوع من طرف السلطات." "حادث سير مع الترام تسبب ف موت موظفة فمقاطعة الحي المحمدي فكازا"
"تم توقيع، لبارح الخميس، شراكة كتعتبر الأولى، بين جمعية TIBU والشركة الأمريكية CISCO، من أجل السماح لمدرسة الفرصة الثانية الجيل الجديد عبد الواحد المراكشي الخاصة بمهن الرياضة من ولوج الشبكة الرقمية للشركة والتي تضم أكثر من 2,3 مليون منخرط ينتمون إلى 180 دولة عبر أنحاء العالم. هذ المشروع، اللي كيتعتبر اللول من نوعو على المستوى الوطني، غيستفدو منو 30 واحد فالمرحلة الأولى، وغيقدم ليهم تكوينات خاصة بمختلف المهن المتعلقة بالمجال الرياضي، اللي تفتح ليهم آفاق فسوق الشغل. وجات هذ الاتفاقية فإطار زيارة دارها وفد كيتضمن كل من مدير الأكاديمية الجهوية للتربية والتكوين لجهة كازا سطات، والقنصل العام دميريكان فكازا، والمديرة الإقليمية لكازا أنفا، والمدير المساعد بالأكاديمية، ورئيس جمعية TIBU، لمدرسة الفرصة الثانية التابعة لمديرية كازا أنفا. والوفد شاف المرافق والتجهيزات اللي كيشملها المركز، والقاعات الخاصة بالتدريس والورشات التطبيقية." "بحضور القنصل العام الأمريكي.. توقيع اتفاقية شراكة مع جمعية أمريكية كتدير تكوينات فمهن الرياضة"
"لأول مرة في السويد، شركة حطات على موقعها الرسمي إعلان كتقلب فيه على 20 فلاح متخصص في زراعة الحشيش باش يخدم معاهم ابتداء من الشهر الجاي. وحددات شركة “أريوم أغريكول” الطبية مهام الوظيفة في زراعة نبتة الحشيش والعناية بآلاف المزروعات لي نابتة. والمرشحون لهاد الخدمة خاص يكون عندهم انتباه كبير في العمل ويكونو مهتمين بجميع الأمور في مصنع الزراعة. وأي واحد غادي يخدم مع الشركة غادي يستافد من سطاج وتدريب باش يتعلم، في المقابل خاص يكون مجهد في اليونانية واللونكَلي." "السويد كتقلب على 20 واحد متخصص فزراعة الحشيش باش يخدمو فاليونان"
"نزهة بوشارب، وزيرة  إعداد التراب الوطني والتعمير والإسكان وسياسة المدينة، دارت اجراءات وصفتها مصادر “كود” بالمحجفة وبلي تسببتف بلوكاج جديد في قطاع العقار زادهم أزمة بعد أزمة “كورونا”. القصة ومافيها حسب منعش عقاري لـ”كود” هو تعقيد مسطرة لى الرخص ديال البناء وإحداث المجموعات السكنية وتقسيم العقارات، وفق وثيقة وجهتها الوزيرة إلى الوكالات الحضارية يوم 12 ماي الماضي. منعش عقاري قال لـ”كود” :”ملي كانطلبو الرخصة Permis d’habiter ديال “كنبداو بمسطرة ادارية فيها دفتر الورش ملي كتاخد رخصة البناء، وكيخدم معك مهندسين كيوقعو على وراقهم والطبوغراف والمهندس المعماري كيشوفو واش محترم البلان، هادشي كامل لي درنا مخدامش”. علاش مخدامش، حيث :”خصنا ندخلو للسيستيم، هاد الوثائق كاملة لي جمعناها وراق، بلا مدارو لا تكوينات ولا عطاو دليل كيفاش نخدمو بهاد السيستيم”، مضيفا :”من البدية ديال الورش كان عليهم يديرو لينا هادشي وناخدو رخص رقمية ودبا خصنا نجمعو الوراق ونديرو ليها سكان باش نطلبو “Permis d’habiter”””، وكاينا صعوبة كبيرة”. الصعوبة هي :”خصك تجيب شهادة الملكية والبلان ورخصة البناء (ورقة) ورخصة الأشغال العمومية (ورقة) ودفتر الورش (لي فيه روينة والمعاينات وإمضاء هذا وهذا) وبزاف ديال الاجراءات  وباش جينا نتسأنفو العمل قالو ليك دخل السيستيم، وملي كادخل للسيستيم كتبقا حاصل”. ومن بين التخربيق لي دارت بوشارب، يقول ذات المصدر :” كيطلبو منا نعمرو معلومات على الطاشرون لي بنا ليا، ومالهم علاش نمشي نقلب على الطاشرون لي مشا بحالو لشي مدينة اخرى يخدم فمشروع اخر، راه عارفين المسؤولية عند المهندس الطبوغرافي والمهندس المعماري”. وتعاني شركات العقار من تعقيدات ضيعت الكثير من الفرص الاستثمارية وكذا أموال كانت ستضخ في المحافظة العقارية إضافة إلى تضرر فرص الشغل التي تصل إلى أزيد من مليون عامل في القطاع. وعن هذه المعاناة يقول ذات المصدر :”ثلاثة ايام تابع مهندس على ود على هاد الاوراق جيب لي هادي وهادي وتابعو غير هو تا دابزنا،  حنا واحلين فهاد الرخصة بسبب هاد المشكل”. بوشاررب قالت فالوثيقة بلي باش نساهمو ف تشجيع الاستثمار وتوفير مناخ أعمال مستقر وجذاب، يتعين على مدراء الوكالات  الحضارية ، خاص العمل على تعميم الدراسة القبلية وإشراك المهنيين في معالجة المشاريع المودعة ولتشجيع التبادل الالكتروني. لي كاين هو أنه “هادشي لي دارت بوشارب عقد المساطر، وفهمات الرقمنة بشكل عكسي، خلات المنعشين العقاريين يقلبو على الوراق ويديرو ليها سكانير ويدخلوها للسيستيم لي كايطلبو فيه معلومات تا على الطاشرون”." "غرقاتهم مع “كورونا”..الوزيرة بوشارب عطلات مشاريع عقارية بهاد الإجراءات ومنعش لـ”كود”: ورطتنا بالسيستيم الجديد"
"اختارت المغنية المغربية أسماء لمنور ماتبقاش تحط تصاورها ديال أنشطتها الفنية وشنو كتلبس وفين مشات وجات باش تعبر على موقفها الانساني حول شنو واقع في العالم بسبب فيروس كورونا (كوفيد 19) لي قتل الآلاف ديال الناس، ووصل عدد المصابين بيه في المغرب لـ18 واحد، منهم سيدة ماتت، وشخص تعافى. وقالت أسماء لمنور في بوسط حطاتو في انستكَرام أن كورونا كيحتاج منا كاملين تركيز كامل باش نحاربوه، وأكدات أنها غادي تحاول من خلال البوسطات المقبلين يكونو حساباتها للتحسيس والتوعية بعيدا على التهويل والتخويف أو الاستخفاف والسخرية. ووضحات لمنور أن هاد الظرفية كتحتم على الجميع يساهم في الحد من انتشار كورونا، وتتبع النصائح ديال المختصين ومنظمة الصحة والوزارات والابتعاد عن الاشاعات والأخبار المغلوطة. " "فيروس كورونا.. أسماء لمنور حبسات جميع الأنشطة الفنية ديالها وغادي تحول حسابها فانستكَرام لبلاصة ديال التحسيس"
"گاليك قتل امو باش يهنيها من معاناتها. هاد الشي وقع فبلجيكا وبطلو مغربي. محمد بوغيوت اللي تقدم للقضاء الثلاث اللي فات قال باللي امو٬ 62 سنة٬ كانت كتعاني الام قاصحة وبغى يخلصها من هاد الالام فروايتو فالمحكمة لهاد الجريمة اللي وقعات هادي عامين قال محمد 33 عام باللي لاح جسد امو فمجرى مائي بستومونت وفق ما نقلته صحف بلجيكية وحسب نفس الصحف. فالام كانت مهلية بزاف فمحمد وما كتحرمو من والو . هاد المدلل غادية تقلب حياتو باش مات باه ف2014 تماك غادي يولي كيان فالحباسات. دارو ليه لبراسلي باش يعرفو حركاتو. فهاد الفترة دار جريمتو" "گال ليك باغي يهنيها من معاناتها. مغربي قتل امو فبلجيكا"
"علنات وزارة الصحة، اليوم الثلاثاء، على تسجيل 1276 حالة إصابة بفيروس كورونا اليوم، وهكذا وصل المجموع لـ54528، أي بمعدل إصابة تراكمي كيساوي 150 لكل 100 ألف نسمة، بينما معدل الإصابة فهذ 24 ساعة وصل لـ3,5. وحسب معاذ المرابط، منسق المركز الوطني للطوارئ العامة فوزارة الصحة، فهذ الحالات كتتوز على الجهات والأقاليم كما يلي: كازا سطات 400: كازا 311، 30 سطات، 17 النواصر، 12 المحمدية، 9 الجديدة ومديونة، 7 برشيد، 3 سيدي بنور، 2 بنسليمان.
مراكش آسفي 176: 96 مراكش، 23 قلعة السراغنة والرحامنة، 14 شيشاوة، 12 الصويرة، 8 اليوسفية.
فاس مكناس 140: 72 فاس، 37 بولمان، 12 تازة، 10 مكناس، 4 الحاجب، 3 صفرو، 2 تاونات.
بني ملال خنيفرة 140: 68 آزيلال، 25 بني ملال،20 خنيفرة، 18 خريبكَة، 9 الفقيه بنصالح.
الرباط سلا القنيطرة 122: 49 سلا، 17 الصخيرات، 16 قنيطرة، 14 سيدي قاسم، 12 الرباط، 11 سلا، 3 الخميسات.
درعة تافيلالت 112: 57 الراشيدية، 21 ورزازات وزاكَورة، 13 ميدلت.
طنجة تطوان الحسيمة 84: 39 طنجة، 22 تطوان، 15 المضيق الفنيدق، 8 العرايش.
الجهة الشرقية 45: 13 كَرسيف، 10 الناظور ووجدة، 6 بركان، 5 فيكَيكَ،1 تاونات.
سوس ماسة 27: 11 إنزكَان، 8 طاطا، 5 أكَادير، 2 شتوكة آيت باها، 1 تيزنيت.
الداخلة واد الذهب 22: بالداخلة
العيون الساقية الحمرا 6: 4 السمارة 2 العيون.
كلميم واد نون 2: بكَلميم. وتم اكتشاف 79 فالمية، أي 1008 إصابة، عن طريق منظومة تدبير المخالطين اللي شملات فالطوطال 191270 مخالط، منهم 36068 باقيين تحت المراقبة. وتسجلات 35 وفاة فهذ 24 ساعة، 12 فكازا، 6 فمراكش، 3 فطنجة، 2 ففاس وزاكَورة، ووحدة فكل من مكناس وتاونات وكَرسيف وبني ملال وخنيفرة والراشيدية وورزازات وتطوان وقلعة السراغنة والعيون ، وهكذا وصل المجموع لـ955، بنسبة فتك ديال 1,8 فالمية. لكن فالمقابل تسجلات اليوم 815 حالة شفاء، ووصل الإجمالي لـ38293، بنسبة تعافي د70,2 فالمية. والحالات النشيطة بلغ عددها اليوم 15280 حالة، أي بمعدل 42,1 واحد لكل 100 ألف نسمة، وأعلى نسبة ديال الحالات النشيطة كاينة فكازا سطات 5802، تابعاها مراكش آسفي، ثم الرباط سلا، وفاس مكناس، وبني ملال، بينما طنجة أصيلة مابقاتش فقائمة الجهات اللي فيها أكثر من 1000 حالة (تحديدا كيتعالجو فيها 899)، وكيبقى أقل عدد ديال الحالات المشيدة فالعيون الساقية الحمرا وكَلميم وادنون. و171 من الحالات اللي مازالة كتعالج فالإنعاش، 32 منهم تحت التنفس الاصطناعي الاختراقي. واليوم تستبعدات 20919 حالة إصابة بالفيروس، ووصل مجموع ل1747642 خرجات تحاليلهم سلبية. وهذا توزيع الإصابات على الجهات بالنسبة المئوية: " "حصيلة كورونا هاد 24 ساعة: 1276 مغربي ومغربية تصابو و35 توفاو و815 تشافاو.. الطوطال: 54528 مصاب و955 متوفي 38293 متعافي.. و15280 كيتعالجو منهم 171 فحالة خطيرة"
"فاجأت  دنيا باطمة المتابعين ديال حسابها على “إنستگرام” بنشر تصاور سيلفي خداتها قبل ماتنعس. وبانت دنيا في السلفي طبيعية بلا مكياج، وهادشي عجب عدد كبير بزاف من المتابعين ديالها. وكتبو الفانز ديالها في التعليقات: ” دنيا أجمل بلا ماكياج”، و”ما شاء الله جيتي غزالة بلا ماكياج خصوصا عينيك تبارك الله ما تبقايش درقيهم بزاف بلماكياج والعدسات”، و”غزالة وانت طبيعية”. وحققو التصاور أكثر من 40 ألف لايك في ساعات قليلة. " "دنيا باطمة حطات تصاور بلا مكياج.. والمتابعين: جيتي غزالة طبيعية"
"عبرات الجامعة المغربية لحقوق المستهلك على الرفض ديالها لمشروع قانون 22.20 اللي تعرف إعلاميا بقانون (تكميم الأفواه)، وقالت بللي تفاجآت بتبني لحكومة لهذ المشروع، والسرعة اللي تصادق بيها عليه، خصوصا وأن أهدافو مازال ماواضحاش. وطالبات الجامعة، فبلاغ ليها حصلات عليه “كود”، بالسحب الفوري ديال المشروع، حيت كيصادر الحق ديال المستهلك فبناء رأي على أي منتوج استهلاكي بناء على حاجتو متطلباتو الأساسية. واستنكرات عدم إبلاغ العموم بمسودة المشروع، ووضعها فموقع الامانة العامة للحكومة، وهذشي كيتعارض مع بالحق فالحصول على المعلومات والمقترحات ومشاريع القوانين المدرجة دون إخفاء أو تستر. وللإشارة، فبعض مواد القانون كتجرم مقاطعة بعض المنتوجات، والتحريض على سحب الأموال من مؤسسات الائتمان، والتشكيك في سلامة وجودة بعض البضائع وتقديمها على أنها كتشكل تهديد وخطر على الصحة العامة." "قانون “تكميم الأفواه”.. الجامعة المغربية لحماية المستهلك كتستنكر المصادقة على مشروع القانون وكتطالب الحكومة بالسحب ديالو"
"الطفل المغربي علي المشارك في برنامج “the voice kids” في فرنسا حمق وهبل لجنة التحكيم لي عجبهم صوتو وطريقة الأداء ديالو.  وفي حلقة هاد السيمانة قدر الكازاوي يتفوق على مشاركين من كندا وفرنسا في المواجهة وعجب المغنية “أمال بنت” لي اختارتو باش يكمل معاها المسابقة، وبذلك تأهل لنصف نهائي البرنامج. علي عندو 12 العام، وفي مرحلة “الصوت وبس” دارو جميع كراسى لجنة التحكيم لي أشادو بالاداء ديالو.  " "برنامج ” The voice kids” في فرنسا.. المغربي “علي” تأهل للنصف نهائي-فيديو"
"كشفات دراسة ميريكانية جديدة أن الواحد إيلا فاق قبل من الموعد ديالو بساعة كايقلل من خطر الإصابة بالاكتئاب. الدراسة اللي داروها باحثين في جامعة كولورادو بولدر مع هارفرد كشفات أنه كاين ارتباط كبير ما بين وقت النعاس والإصابة بالاكتئاب. الدراسة اللي شملات 23 ألف فرملية، بينات أن اللي كايفيقو بكري قبل الوقت كانو أقل عرضة للاكتئاب بنسبة وصلات لـ27 في المئة." "دراسة: إيلا فاق الواحد قبل الوقت اللي موالف بساعة كايتجنب الاكتئاب"
"توصلت المفوضية السامية لحقوق الانسان التابعة للامم المتحدة، برسالة موقعة من طرف العديد من المعتقلين السياسيين فالعالم، كيطالبو فيها المفوضية والامم المتحدة بالضغط على سلطات بلدانهم لاطلاق سراح المعتقلين في ظل وباء كورونا. ووقع على هاد الوثيقة الى جانب ناصر الزفزافي، جوليان اسانج مؤسس موقع ويكيليكس، و ومن بين الموقعين السجناء السياسيون الكاتالونيون ، مؤسس ويكيليكس جوليان أسانج، والرئيس السابق للجمعية الوطنية الكاتالونية جوردي سانشيز ؛ ورئيس اومنيوم كولتورال جوردي كويكسارت ؛ نائب الرئيس السابق للحكومة الكاتالونية أوريول جونكويراس ، والرئيس السابق لبرلمان كاتالونيا والرئيس السابق للجمعية الوطنية الكاتالونية كارمي فوركاديل ، والوزراء السابقون راؤول روميفا ، وخواكيم فورن ، ودولورز باسا ، وجوسيب رول وجوردي تورول. بالاضافة لهؤلاء وقع أيضا الناشط محفوظا بامبا ليفكير والبشير محضر خدا معتقل فالمغرب، بيرنادو كال إكسول ، مدافع المايا (غواتيمالا) ، نشطاء مثل ميلاغرو سالا ولويس داليا من الأرجنتين ؛ جوليان أندريس جيل رييس ، خوسيه فيسينتي موريللو وخورخي إنريكي نينيو من كولومبيا، ومدافعين عن البيئة بالهندوراس ، خيريماياس مارتينيث ، بورفيريو سورتو، ، الكسندر سيديجو، وخوسيه دانيال ماركيز، وكلفن روميرو، وخوسيه أبيلينو سيديلو، وأرنولد أليمان سوريانو، وأوربين هيرنانديز هيرنانديز." "بينهم جوليان اسانج ومدافعين عن حقوق الانسان. هادي لائحة الموقعين العالميين مع ناصر الزفزافي للامم المتحدة لاطلاق سراح المعتقلين السياسيين بسباب كورونا"
"الكوبل ربيع الصقلي وندى أوبنيشو لي عايشين قصة حب كبيرة في الواقع ومخبينها في الافتراضي علنو اصابتهم بفيروس كورونا المستجد. الأسماء بجوج مكيتفارقوش وكانو مؤخرا في زيارة سياحية  لتركيا، واخا المغرب كيقول ميخرج من البلاد غير لي غادي مرض ولا خدمة… ما علينا، ندى وربيع طلبو من الناس يردو البال لراسهم وخصوصا لواديديهم. الناس لي تلاقاو بيهم خايفين دابا على راسهم من العدوى، خصوصا أنهم ديما كيبانو في ستوريات بلا كمامة وبلا تباعد اجتماعي. لحد الان الكوبل مكشفوش على الحالة الصحية ديالهم، وما وضحوش واش خاصهم العلاج في سبيطار ولا غير الدار، وكتفاو غير ببوسط في ستوري على انستكَرام وصافي." "كانو مسافرين لتركيا.. ربيع الصقلي وندى أوبنيشو تصابو بكورونا"
"المنشطة التلفزية والمانكان كريسي تايكَن دارت الجدل البارح بعدما حطات تصويرة في صفحتها على انستگرام وهي لابسة سروال ديال الرياضة فيه تصويرة راجلها المغني العالمي جون ليجند في مؤخرتها. بزاف ديال مشاهير العالم دارو تعاليق فيهم ايموتيكون كيبكي بالضحك، ولي ماكيعرفهاش انتقدها.  وجاوبات واحد من المنتقدين “واقيلة عمرك ماشفتي شي بنت في هاد البوزيسيون. لكن شوف مزيان باش تعرف أنه را حتى نت عندك مؤخرة”. وجمعات التصويرة مليون لايك وكثر من ألفين تعليق. وجدير بالذكر أن راجلها المغني جون ليجند خدا لقب أكثر الرجال تبوكيصة لعام 2019 وهو اللقب لي عطاتو ليه مجلة “بيبول” الميريكانية." "المانكان كريسي تايكَن دارت تصويرة راجلها المغني العالمي جون ليجند فمؤخرتها"
"واش ماشي وقت اقالة وزير الصحة الجديد لتدبيرو لهاد القطاع فهاد الفترة ديال “كورونا فيروس”. فين احزاب المعارضة المراقبة لعمل الحكومة. علاش ما كتهدرش. دابا هاد الوزير ما كيكلفش راسو حتى يجي يدير ندوة صحافية. كل نهار مع الستة العشية كيضحكو على لمغاربة. كيجي شي منطيحي من هاد الوزارة كيقرا حوايج كاع لمغاربة عارفينها من خلال الموقع اللي دار.

كيهين لمغاربة حقاش كل نهار جايب لينا واحد او وحدة. في حين كاع دول العالم كيكون اما مدير الصحة العمومية فوزارة الصحة او مدير مديرية الاوبئة. صحاب الاختصاص. ثانيا كيهين لمغاربة باش يقرا عليهم اللي رسلو الوزير وكيمشي. في حين ان كل الدول اللي كتحتارم المواطنين ديالها فهاد الفترة الخايبة بزاف٬ كيديرو ندوة صحافية. اييه ندوة صحافية بحال اللي كيوقع فاسبانيا اللي قتل فيها البارح الفيروس اكثر من 700 اسباني. كل صحافي كيرسل بالواتساب سؤالو لمدير التواصل وكيقراه على المسؤول وزير او مدير مديرية الاوبئة وكيجاوب عليهم مباشرة. هادي ساهلة بزاف. علاش ما دارتهاش الوزارة. كل نهار كتكون ندوة صحافية كيحضر ليها لاگوارديا سيفيل والجيش والبوليس ومدير الصحة. كلشي يهدر كلشي كيجاوب على الاسئلة. بعد ساعة كيجي وزير الصحة وحتى هو كيدير ديكلاراسيون وكيجاوب على الاسئلة. علاش فالمغرب ما يجيش الجيش والجدرامية ووزارة الداخلية ومدير الاوبئة كل نهار. هاد الشي كيريد الثقة فالبلاد. هادو يجاوبو على الاسئلة الوزارة بدات مزيان وشدنا بهاد الشي باش كان اليوبي مدير الاوبئة كيهدر. من بعد كاينة صراعات خلاتو اللاور وما بقاوش حاملينو. واش هادا وقت الصراعات. الوزير خاصو يطيروه على فضيحة اخرى هو كيفاش اطباء فالقطاع العام والخاص عوض ما يحميو لمغاربة تصابو بالفيروس. اطباء كيقولو دابا كاين 11 حالة. فهاد الحالات ما تصابوش فالصبيطار او لكلينيك اللا بحال طبيبة الحي المحمدي فكازا اللي عطات دارها بجيرانها كانت عندهم گنازة وتعادات وهي اللي جابت العدوى للصبيطار. باش تعرفو كيفاش عقلية الاطباء عندنا. فزمن كورونا فيروس باركين كينصحو فيها وهما اصلا ما داروش الاحتياطات. كاين تسجيل صوتي كتقول فيه هاد الشي. ثم كاين اطباء كانو برا بحال ديال مصحة تطوان وجاب الفيروس للكلينيك. خاصو يطير من بلاصتو على الاحتجاجات اللي دارت فطنجة وفمراكش وفمدن اخرى من ناس الصحة ما عندهمش باش يحميو ريوسهم وكاين اللي ما كيعرفش حتى يستعمل هاد الشي. خاص الوزير يستاقل او يطيروه فتدبيرو لقضية مصحة تطوان. اكتفى باش طير المدير الاقليمي لوزارة الصحة. تدبير كارثي واتهامات خطيرة من الوزارة لطبيب تبين من خلال وثائق نشرها انو متخصص ماشي طب عام. فين هاد الوزارة وكيفاش فهاد الوقت تخرج اتهامات بلا ما تتحقق مركزيا. دابا كيفاش المغرب يالله عندنا 358 حالة وعندنا 23 حالة وفاة ويالله تشفاو 11 حالة. المانيا فيها الاف وماتو ناس قلال. اش كيعني هاد شي؟ ان هادوك الاسرة اللي مجهزة بالات التنفس وكتعوض التنفس ما خدماتش او كاين خلل كبير فالصبيطارات. هادي مسؤوليتو. هو رافض يجاوب على تساؤلات لمغاربة وراجع للاور. لحد الان سياستو فشلات فكلشي وتفرش. مسؤولو هاد الوزارة كذبو على لمغاربة فاول بداية الفيروس. غير على هادي خاصو يطير. كيفاش هادا كان كيسير مستشفى جامعي. تدبيرو للملف كارثي. قاليك حكومة كفاءات. دابا نادمين على ايام الحسين الوردي. دابا هو الوحيد اللي مقودها على صورة المغرب. امنيا الامور مزيانة واجتماعيا تخادت قرارات مزيانة صحيا ما كايناش الثقة فهاد السيد." "علاش ما يطيرش من بلاصتو. وزير الصحة كيهين لمغاربة اللي كل يوم كيتزاد خوفهم. داير سياسة تواصلية كارثية والو ووزارتو شوهات باطباء جابو الفيروس من برا للصبيطارات وللمصحات وتدبيرو لكلينيك تطوان كان كارثي. علاش ما تدارش ندوة صحافية يوميا فيها الجيش والداخلية والصحة؟ "
"يبدو أن لحسن الداودي، الوزير المكلف بالحكامة، تمكن من إخماد داك العافية لي كانت غادي تشعل ف السوق المغربي، بعدما هدد الموزعين ديال البوطا بخوض إضراب شامل، احتجاجا منهم على عدم الاستجابة للمطالب ديالهوم لي كانو رفعوها للحكومة. وحسب مصادر مطلعة، لـ”كود”، فإن الاجتماع لي دار الوزير الداودي مع الناس ديال الجمعية المهنية لمستودعي الغاز السائل بالجملة في المغرب، انتهى منصب نهار اليوم الثلاثاء. الاجتماع كيف قالت مصادر من داخل الجمعية، لـ”كود”، كان ناجح وداز ف واحد الجو ديال الحوار الجاد وكول واحد اعطا وجهة نظرو. المصادر نفسها، قالت لـ”كود”، أن هاد الاجتماع حضرو ليه ممثلين عن قطاعات مختلفة، بحال وزارة الداخلية ووزارة الاقتصاد والمالية ووزارة الطاقة والمعادن، مشيرة إلى أن الوزير الداودي طلب من المهنيين ديال هاد القطاع باش يقدمو ليه تقرير مفصل على الإكراهات لي كيواجهوها، في أفق إياجد حلول مناسبة لتجاوزها. “كود” غادي ترجع للتفاصيل الكاملة ديال هاد اللقاء." "الوزير الداودي طفا العافية لي كانو غادي يشعلوها الموزعين ديال “البوطا”"
"في سابقة من نوعها، قرر أساتذة جامعة الأخوين بمدينة إفران مقاطعة الدراسة، ورفع ملف مطلبي لرئاسة الجامعة ومجلسها الإداري. وحسب مصادر جامعية، لـ”كود”، فإن الأساتذة ديال الأخوين قررو باش يقاطعو الدرسة لمدة ثلاثة أيام، وانطلقت هاد الخطوة اليوم الأربعاء وغادي تستمر إلى غاية بعد يوم غد الجمعة. أساتذة جامعة الأخوين التي أسسها الراحل الحسن الثاني 1992، حسب المصادر نفسها، لـ”كود”، دخلو فهاد الشكل الاحتجاجي الأول من نوعه للمطالبة بمراجعة العقود التي تجمعهم بهاد الجامعة اللّي كيقراو فيها ولاد الأعيان ديال لبلاد . رئيس الجامعة ادريس اعويشة يعيش هاد الأيام على أعصابه، سيما أن هاد الأساتذة قرروا باش يديرو مكتب نقابي ديالهوم لتسطير خطوات احتجاجية غير مسبوقة غادي تشل الحركة فهاد الجامعة وتخلي السنة الدراسية بيضاء." "سابقة فجامعة الأخوين.. الأساتذة قاطعو الدراسة وهازين ملف مطلبي"
"أكد رئيس حزب التجمع الوطني للأحرار، عزيز أخنوش، على التجند الكامل للحزب وراء توجهات الملك محمد السادس، في الوقوف في وجه المحاولات البئيسة لاستهداف الوحدة الترابية لبلادنا. كما ندد أخنوش خلال عرض قدمه أمام المكتب السياسي، أمس الأربعاء، بالممارسات الاستفزازية بمعبر الكراكارات، وبمواصلة التعبئة التامة من أجل مواصلة مسيرة التنمية وتعزيز فرص الاستثمار بالأقاليم الجنوبية. قرر حزب التجمع الوطني للأحرار إنشاء لجنة لمتابعة قضية الصحراء المغربية، يعهد اليها بتتبع ورصد تطورات قضية الوحدة الترابية لبلادنا، والعمل على إعداد ملف كامل بكل الحيثيات والمستجدات تتم مناقشة مضامينه في اجتماع مقبل. وتضم هذه اللجنة، حسب بلاغ للمكتب السياسي لحزب “الحمامة”، في عضويتها كل من مباركة بوعيدة ومحمد أوجار، عبد الودود خربوش، محمد لامين حرمة الله، سيدي محمد الجماني، محمد عياش." "قضية الصحرا واستفزازات البوليساريو.. الأحرار دارو لجنة لمتابعة التطورات"
"علمت “كود”، أن انهيار صومعة مسجد بدر بسانية زين العابدين بآسفي البارح السبت مع صلاة المغرب أصاب العشرات من المصلين بحالة ذعر قبل لحظات من إقامة الصلاة جماعة. وتسبب تساقط أحجار وسط المسجد في تنبيه الحاضرين. كلشي هرب للخارج وفعلا غير لحظات وطاحت الصومعة وتزكلات المدينة من كارثة. ورجحت مصادر تأثير التساقطات المطرية اللي عرفاتها المدينة مؤخرا في انهيار الصومعة." "آسفي تزكلات من كارثة بسبب انهيار صومعة جامع مع صلاة المغرب"
"كلمة “الترمضين” كانت مجرد مصطلح كيتداول للتعبير عن حالة غضب بعض الصائمين في رمضان، لكن ولات اليوم ظاهرة بشعة منتاشرة في الشوارع المغربية. البعض كيشوف أن “الصيام هو بالنسبة لبعض الأشخاص سبب لشعور بالتوتر والاضطرابات، عوض العبادة الروحانية.” والمشكل أن المدمن على المخدرات مثلا، العام كامل وهو كيقتارف أفعال إجرامية، لكن في رمضان كيلقى السبة بنظرية “الترمضين” لي كيبرر بها أفعالو وكتمون عندو ذريعة، وولات هاد النظرية كتشرعن سلوك الصائم السلبي. وكتختالف ذرائع “المترمضنين” والحجج لي كتبرر هاد السلوك. “كود” سولات المغاربة على الترمين وأسبابو، كلهم استنكرو هاذ الظاهرة، وگاع الناس شافو أن السبب هو بنادم كيتقطع، بحكم انه كيتحرم  من الكارو والشراب والمخدرات في فترة الصيام. باقي التفاصيل في الفيديو " "ميكرو طروطوار كود. سولنا المغاربة على ظاهرة الترمضين: سبابها هو الصيام وبنادم مقطوع"
"قرر الرابور المغربي طوطو يوشم اسم سعيدة في الصدر ديالو، وهو اسم الأم ديالو لي توفات قبل أيام بعد معاناة مع الكونصير. طوطو نشر الصورة في حسابو على أنستكَرام، بان فيها الوشم لي دار فيه الاسم والتاريخ، وعلق عليها بـ”ستبقين دايما في قلوبنا” وهادشي طبعا ما خلاهش يسلم من التعاليق ديال المتطفلين. وبزاف ديال المعلقين هاجمو طه الفحصي، بسباب الوشام اللي دار، وفي المقابل، كانو ناس لي تمناو الرحمة للأم ديالو، وشجعوه في قرارو لي كيبقى شخصي. " "من بعدما ماتت.. الرابور طوطو وشم الاسم ديال مو فصدرو – تصويرة"
"عبرات الممثلة فاتي الجوهري على الإعجاب ديالها بالحكمة بشرى الكربوبي، لي كانت الحكمة في ماتش المغرب التطواني باولمبيك خريبكة برسم الجولة الأخيرة من منافسات البطولة، وكان اداءها متميز. فاتي الجوهري نشرات تصاور الحكمة على حسابها في انستكَرام، وكتبت عليها بروفايل وقالت أنها مفخرة للمرأة المغربية بفضل النجاح لي حققاتو، وكونها خلات الناس كاملين يهضرو عليها. فاتي الجوهري دارت هاد المنشور بمناسبة اليوم الوطني للمرأة المغربية، وقالت ان الكربوبي هي المرأة ديال الشهر ولا ديال السنة گاع. " "فاتي الجوهري كتشجع المرا المستقلة والقوية والمساوية مع الراجل.. عجباتها بشرى الكربوبي الحكمة: المغربية مرا وقادة –تدوينة"
"علاش هاد الكتاب واش كيميزو على الكتاب الأول؟ الكتاب الأول كان كتاب مذكرات حكيت فيه مراحل من حياتي. الكتاب الثاني هو حوار بين هشام المؤمن وهشام الكافر. نعم كاين سرد لبعض حكايات الماضي، لكن الحوار، للي فيه عرض الأدلة من الجانبين، هو المسيطر. فمرحلة الشك ديال هشام المسلم خرج هشام الكافر؟ كيفاش عشتي هاد التجربة الانسانية؟ نعم، بعد مرحلة الشك الطويلة خرج هشام الكافر. بعكس ما يعتقد الكثير من الناس، الخروج ما تايكونش ساهل، خاصة يلا عشتي تجربة إيمانية طويلة. الشهور الأولى بالخصوص كانت صعيبة. ماشي ساهل تلوح اليقين والمسلمات فالزبل وتبدا حياة جديدة في العقل. نعم كان قلق، كان أرق، كانت معاناة نفسية، لكن كلشي كان ضروري باش نوصل لما وصلت ليه اليوم من قناعات. هشام بحالو بحال شباب مغربي اخر عايش هاد الصراع بين المؤمن والكافر اوالشاك، انطلاقًا من حواراتك من نقاشاتك واش تعتقد ان الكفر او اللا إيمان ظاهرة منتشرة وسط الشباب وفين بالضبط اللي فالمغرب ولا خارج المغرب؟ نعم الخروج من الدين، أو على الأقل الشك، أصبح ظاهرة منتشرة بزاف. مابغيتش نقول تاتخلع لأنني تانعتابرها حاجة رائعة. تانظن أن الشباب للي كبر مع الإنترنت، بغض النظر على واش عايش فالداخل أو الخارج،  عندو أسلحة تشكيكية أقوى بكثير من أسلحتنا فالماضي. بكل سهولة ممكن تجبد مشاكل الأديان وتتأكد من أي معلومة بغيتي. العالم أصبح اليوم مفتوحا للجميع، غاديين وتانبعدو من عقلية “نحن ضد الآخر”. هاد الانفتاح تايدفع الشباب للإنسانية بدل التقوقع في سجن الموروث الديني. واش التطرف هو السبب الوحيد بالكفر بهاد الدين ولا كاينة أسباب اخرى؟ التطرف سبب من الأسباب، لكن لا أظن أنه السبب الرئيسي. كيفما قلت، سهولة الوصول للمعلومة وسهولة التواصل مع ناس من مختلف بلاد العالم، ساهمو أكثر فكشف المستور وإسقاط قدسية الأيديولوجيات." "في حوار مع كود هشام نوستيك “كافر مغربي” هدر على كتابو الجديد وخروجو من الاسلام: الخروج من الدين اصبح ظاهرة منتشرة بزاف وهادي حاجة رائعة واخا ماشي ساهل تلوح اليقين والمسلمات فالزبل وتبدا حياة جديدة في العقل"
"أكد أحمد الزفزافي، والد ناصر الزفزافي متزعم حراك الريف، إن ابنه وصديقه نبيل أحمجيق القابعان بسجن راس الماء ضواحي فاس تدهورت حالتهما الصحية نتيجة دخولهما في إضراب مفتوح عن الطعام. وحسب مصادر حقوقية، لـ”كود”، فإن الزفزافي وأحمجيق هادي اكثر من 16 اليوم وهوما داخلين في إضراب عن الطعام احتجاجا على ما اعتبروه بـ”الظروف السيئة” للاعتقال، إذ يطالبان بتحسين عدد من الخدمات داخل السجن وتمتيعهما بحقوقهما." "بسبب الاضراب على الماكلة.. الحالة الصحية ديال الزفزافي وأحمجيق تدهورات فحبس “راس الما”"
"هاد الصباح الثلاثاء، واحد السيد رمى راسو أمام التران اللي ماشي من الناظور فاتجاه كَرسيف. مصادر محلية قالت، أن جثة الضحية تم نقلها إلى مستودع الأموات، فيما تم فتح تحقيق فالحادث." "واحد رمى راسو قدّام التران بين الناظور و كَرسيف"
"اليوم الأربعاء، خرج الحقوقي والصحافي محمد رضا الطاوجني من الحبس المحلي دآيت ملول، بعدما دوز العقوبة الحبسية ديالو اللي تحددات فشهراين. ونشر الطاوجني هذ الصباح، فالحساب ديالو الرسمي على موقع التواصل الاجتماعي فيسبوك، فيديو كيشكر فيها كَاع اللي تضامنو معاه، وكيعتبر هذشي اللي دوز ماشي محنة، بقدر ما هي تجربة فريدة فضحات المسؤولين فجهة سوس ماسة، على حد تعبيرو. https://www.facebook.com/story.php?story_fbid=10223376289224767&id=1512608269 وكانت محكمة الاستئناف أيدات الحكم الابتدائي اللي صدر فحق الطاوجني، وحكمات عليه بالحبس شهراين وبغرامة 5000 درهم. وكانت النيابة العامة فعاصمة سوس تابعات الطاوجني بتهم “وضع صفائح مزورة على مركبة، وانعدام التأمين، وحيازة بضاعة خاضعة لرسوم غير مبررة، وحيازة رخصة سياقة غير مناسبة للطوموبيل اللي كيسوكَ”. وتم توقيف الطاوجني ف26 يونيو الماضي، وتوضع رهن الاعتقال الاحتياطي. وقبل من هذشي، تمت متابعة الطاوجني فحالة سراح بتهمة “انتحال صفة مهنية ينظمها القانون وخرق حالة الطوارئ الصحية”، بعدما كان سافر من أكَادير لمنطقة تامري بدون رخصة ديال التنقل، من أجل تصوير روبورتاج على ندرة المياه فسد مولاي عبد الله فالمنطقة. وكانت توضعات ضد الطاوجني شكايات أخرى من طرف مسؤولين بارزين فجهة سوس ماسة." "دوز عقوبتو.. الصحافي الطاوجني خرج من الحبس – فيديو"
"كل مرة كتكشف فيها الممثلة أسماء الخمليشي على المهارات ديالها الرياضية. ومن بعد ما تأكد لكلشي أنها من عشاق اليوگا وتقدر دير أصعب الحركات، بينات الخمليشي أنها سباحة ماهرة. الممثلة المغربية حطات صور وفيديوهات كيوثقو للحظات الاستمتاع وسط البحر بعدما كانت في رحلة على متن يخث كبير، وبانت عايشة الحياة السعيدة. وحرصات الخمليشي باش تبين المسافة لي دارت وكيفاش أنها سبحات بمختلف الطرق. " "فزمان كورونا.. أسماء الخمليشي عايشة الحياة وسط البحر وكشفات على مهاراتها فالعومان -تصاور"
"اعلن المكتب الوطني للحبوب و القطاني التابع لوزارة الفلاحية على مناقصة للشركات الاوروبية باش تصدر لينا 45 الف طن من القمح القاسي اللي خص يكون تزرع ف دول الاتحاد الاوروبي فقط . المكتب قال انه غادي يدير تخفضيات جمركية على  هاد الاطنان المطلوبة و ان اخر اجل للمناقصة هو 22 فهاد الشهر وخص توصل الشحنات قبل مايكمل شهر 31 ماي 2019." "وزارة الفلاحة بغات تشري 45 ألف طن من القمح من أوروبا"
"طلب شاب روسي سميتو “شاكور” الزواج من الحبيبة ديالو ، واخا كانت غادي تصفيها ليه بالطعن 13 مرة بواسطة سلاح أبيض، بحيت وأثناء محاكمتها بالتهمة فمحكمة “نيجنكامسك” في “تتارستان” بروسيا، توسل للقاضي اللي كان غادي ينطق بالحكم ضدها، باش يعفو عليها ويتساهل معاها حيت تافقو يتزوجو وباغيين يديرو عرس. وقال المدعي العام الروسي: أن “المتهمة قربات تصفيها ليه كون ماشي الظروف والهرب ديالو للحصول على المساعدة الطبية فالوقت المناسب ، وقال على أن علاج الضحية استغرق 3 ديال الصيمانات باش يبرا من الجروح المنتاشرة فالجسم ديالو ، وطالب باش تسجن ل6 سنوات، بتهمة إلحاق الضرر العمد وتهديد حياة رجل”. ونكرات المتهمة نيتها فقتل حبيبها، وبررت هادشي لي دارت بكونها كانت سكرانة، وماتذكرش سبب الخلاف بين الطرفين، وقرر القاضي تأجيل النطق بالحكم لحين انعقاد جلسة استماع مستقبلية." "ومن الحب ما قتل. واحد بغى يتزوج بنت كانت غادي تصفيها ليه بـ13 طعنة"
"كشف محمد أمكراز، وزير الشغل والإدماج المهني، بللي تم إغلاق 11 مقاولة مؤخرا ماحتارماتش شروط السلامة الصحية فأزمة كورونا، باش يوصل عدد المقاولات اللي تسدات إجمالا ل21 مقاولة. وزاد أمكراز كيقول، فجلسة الأسئلة الشفوية فمجلس المستشارين، بللي هذ النقاولات كيشتغل فيها 17 ألف و283 مستخدم، وكاينة فمدن طنجة والعرايش وسلا وقنيطرا وكازا. واكد أمكراز بللي 6761 شملها التفتيش اللي كتقوم بيه دوريات الشغل ولجان المراقبة الصحية باش تراقب شروط السلامة الصحية فهذ الازمة ديال حالة الطوارئ اللي تسبب فيها فيروس كورونا المستجد. وكتتكون لجان المراقبة من عشر فاعلين، واللي هوما وزارة الشغل ووزارة الصحة ووزارة الداخلية ووزارة التجارة والصناعة ووزارة الفلاحة والأمن والدرك والقوات المساعدة، بالإضافة للأقسام الاقتصادية والاجتماعية للعملات." "أمكراز: سدينا 21 مقاولة ماحترماتش شروط الوقاية الصحية.. ودوريات الشغل راقبات 6761 مقاولة فالمجموع"
"بيان جديد لولاية جهة الدار البيضاء هاد النهار فيه انو فاطار التدابير الاحترازية باش توقف السلطات انتشار كورونا فيروس وتفعيل للمقتضيات التنظيمية اللي فيها اغلاق منافذ المدينة سيتم اخضاع التنقل من والى المدينة لرخصة استثنائية للتنقل مسلمة من السلطات المختصة
ونصح البيان مستعملي لوطوروت باش ما يدخلوش للمدينة الى ما كانش عندهم رخصة استثنائية وباللي اللي حصل راه غادي يخلص" "اللي داخلين لكازا ها ودني منكم. تزيار جديد وشوفو هاد القرار"
"من ثلاثين سنة بدات المحاولات الاولى دالهجرة بين المغرب واوروبا، وكان ديك الساعات العالم مازال ماعرف قوانين الهجرة الحالية من تأشيرات وتشديد المراقبة على الحدود، حقاش الاوروبيين من جهة كانوا محتاجين اليد العاملة بزاف، ومن جهة اخرى ماكانش تدفق المهاجرين بشكل كبير. وسنة 1988 غايعرف البحر الابيض المتوسط أوائل ضحايا الهجرة السرية، ومن ديك الساعات غايبدا العالم يسمع بموت المغاربة على سواحل اسبانيا، ومن بعدهم الافارقة. وحسب اسبانيا، فإن عدد ضحايا الهجرة السرية من بداية نوفمبر 1988 حتى لنوفمبر 2018، تم احصاء وفاة ستة الاف مهاجر، وبالاضافة لهاد العدد كاين 12 الف مفقودين مابان اثر لجثث ديالهوم." "ها شحال غرقوا ديال المهاجرين لاوروبا في ثلاثين سنة وها شحال لي مابان ليهم اثر"
"  تمكنت السلطات الإسبانية من إيقاف قارب للهجرة السرية، الأحد، على متنه عدد من المهاجرين غير النظاميين بجزر الكناري. وقالت مصادر إعلامية إسبانية، أن السلطات حددت مكان القارب الذي كان يحمل على متنه أربعة مهاجرين من جنسية مغربية، حيث جرى إيقافهم في محطة وقود تقع في بلايا ديل إنخليس جنوب كَران كناريا، بعد وصول قاربهم إلى شاطئ لاس بوراس. وأضافت أن المهاجرين السريين وصلوا في صحة جيدة دون الحاجة لتقديم الإسعافات الأولية لهم أو نقلهم للمستشفى على الرغم من طول المسافة التي قطعوها بحرا." "4 حراكَة مغاربة قرقبات عليهم الصبليون بعدما نزلو فكناريا"
"  قال محمد الدردوري، الوالي المنسق الوطني للمبادرة الوطنية للتنمية البشرية، إن المبادرة الملكية السامية “مليون محفظة” تعد آلية من الآليات الأساسية للتشجيع على التمدرس ومحاربة ظاهرة الهدر المدرسي والانقطاع المبكر عن الدراسة. وأبرز الوالي الدردوري، في تصريح خص به “كود”، أن هذه المبادرة تساهم إلى جانب تدابير اجتماعية أخرى (النقل المدري، دار الطالب(ة)،…)، في تحسين ظروف التمدرس وبالتالي المساهمة في خفض معدلات الهدر المدرسي. وأكد الوالي الدردوري، قائلاً: “هذه المبادرة تعكس المكانة المركزية التي يوليها جلالة الملك محمد السادس نصره الله وأيده لمنظومة التربية والتكوين، باعتبارها أساس وقاطرة لتنمية الرأسمال البشري، أحد أهم ركائز المرحلة الثالثة للمبادرة الوطنية للتنمية البشرية”." "الوالي الدردوري لـ”كود”: المبادرة الملكية “مليون محفظة” غادي تشجع على التمدرس ومحاربة الهدر المدرسي والانقطاع المبكر عن لقراية"
"راسل نشطاء جمعويون بجماعة بني تزروت باقليم العرائش، وزير الدتخلية عبد الوافي لفتيت، بسباب قائد قيادة بني تزروت. وقالت الشكاية الي توصلات كود بنسخة منها، أن القائد رفض أنه يتسلم الضوصي ديال الجمعية، أو يسلمهم وصل الايداع المؤقت ضدا على القوانين، واخا كان تسلم عليهم التصريح بنية تأسيس جمهعية ومادار حتى تحفظ انذاك. وطالب النشطاء الموقعون على العريضة، اعادة الامور لنصابها، وتسليم الجمعية وصل الايداع مع اتخاذ الاجراءات اللازمة في حق القائد. " "نشطاء جمعويون راسلو وزير الداخلية كيحتجو على قايد منعهوم من تأسيس جمعية"
"“الصورة العائلية” اللي كانو كيستعد لها رؤساء دول مجموعة السبع الصناعية الكبرى وعيالاتهم، في ختام أعمال قمتهم في بيارتز الفرنسية مازال منوضة روينة.  والسبب في انتشار هاد التصويرة هو سيدة أميركا الأولى، ميلانيا ترامب وهي كتبوس رئيس الوزراء الكندي، جاستن ترود، بـ”سعادة وحرارة” بينما يمسك زوجها دونالد ترامب بيدها اليسرى.  ورجعات هاد الواقعة ذكرى تصويرة التقطت هادي عامين لبنت الرئيس إيفانكا ترامب وهي كتشوف فترودو بشكل أثار انتباه وسائل الإعلام ومواقع التواصل الاجتماعي." "تصويرة ديال ميلانيا وترودو شعلات مواقع التواصل ورونات الانترنيت"
"توقعت مصادر مطلعة، لـ”كود”، أن يحل الملك محمد السادس بعاصمة سوس أكادير، مساء اليوم السبت، قادما إليها من العاصمة الاقتصادية، التي عين بها وزراء جدد لترميم حكومة سعد الدين العثماني. الملك عندو برامج ديال إطلاق عدد من المشاريع ذات بعد تنموي واقتصادي واجتماعي. هاد المشاريع عندها علاقة بالسياحة والانعاش الثقافي وتهيئة الفضاءات الخضراء وغيرها. كما ينتظر أن يدشن الملك المستشفى الجامعي ومركز صحي ومركز لطب الإدمان ومركز للتكوين ومشاريع أخرى غادي تكون مشتركة بين القطاعات الحكومية." "توقع. الملك هاد العشية فاكادير وها البرامج ديالو"
"الرابور المريكاني العالمي lil’wayne ليل واين دار حفلة في السعودية نهار السبت ونوض حالة البارح بعدما دار تويت كيقول فيه عمرو مغادي يعاود يحط رجلو في العاصمة السعودية الرياض. المغني الأمريكي دار حفلة ضمن فعاليات موسم الدرعية في السعودية مع جوج ديال الروابة عالميين حتى هوما Tiga تايگا وفيوتشر Future. التويت ديال ليل واين خلا كلشي كيسول ويقول علاش، وأكدات بعض التقارير الاعلامية أنه كان ممنوع عليه يدخل الحشيش داكشي علاش مابقاش باغي يرجع. تويتر غادي يطيح بالتغريدات عليه وماكين غير الترولات والميمز، وكل واحد وكيفاش عبر على هاد البلان." "الرابور العالمي “ليل واين”: عمرني نعاود نرجع نغني فالسعودية"
"حادثة سير خايبة وقعات فعاصمة الغرب القنيطرة مساء اليوم الجمعة. وحسب مصادر “كود”، فإن واحد الحافلة كان فيها بزاف ديال البوليس تقلبات حدا المدارة ديال مرجان. هاد الفاجعة، حسب مصادرنا، سلات بوفاة ديال شرطي، فيما أصيب اخرون من زملائه بجروح متفاوتة الخطورة. دبا الجثة ديال الهالك مشات لمستودع الاموات والضحايا الآخرين كيتواجدو الآن بالمستشفى الإدريسي لتلقي الإسعافات الأولية." "عاجل. كار هاز البوليس تقلب فالقنيطرة: تقتل بوليسي وتعطبو بزاف"
"القناة السعودية “ام بي سي 5” اللي خصصوها لدول المغرب عندها استراتيجية واضحة. تشد سوق المتابعة اولا فالدول المغاربية وطبعا منها المغرب ومن بعد تشد سوق الاشهارات. وفق ما علمته “كود” فان برمجتها فرمضان اللي جاي وجدات تقريبا. “غادية توظف كلشي باش تشد السوق. سوق المتابعة اولا ثم سوق الاشهار ثانيا” يشرح مصدر ل”كود”. برمجة فيها بجال برمجة “دوزيم” و”الاولى” ولكن بامكانيات مضاعفة. يعني حتى شي قناة من قنواتنا غادية تقدر تواجهها. هاد الشي داخل فاستراتيجية كبيرة ديال نظام محمد بن سلمان توجههو الجديد. بوق ولكن مقاد ومصايب بحرفية. بالنسبة ل”دوزيم” حسب ما علمات “كود”٬ ما خايفاش من هاد المد. عارفة باللي كاينة الامكانيات ولكن عندها الاسلحة ديالها باش تواجه منافسين بحال “ام بي سي”. دوزيم وفق مصدر “كود” جاهزة واخا ماديا ضعيفة. ادريس جطو رئيس المجلس الاعلى للحسابات هدر اكثر من مرة اخرها البارح فالبرلمان بللي خاص الامكانيات للقناة باش دير خدمة عمومية. تقريرو السابق كان هدر على تناقضات فهاد الشي. ولكن هاد الهجوم ديال السواعدة على المغرب عبر “الام بي سي” راه نوض انقسام الفوق. فيصل لعرايشي الرئيس المدير العام للشركة الوطنية للاذاعة والتلفزيون ضد هاد التمدد. عارف انعكاسات هاد الشي على سوق الاعلانات اللي اصلا مخنوق فالبلاد وغادي اللاور اللاور. غير هو صوتو ما مسموعش دابا حقاش كاينة جهات باغية تستافد ماديا من هاد القتاة. وفق مصدر “كود” فان مالين القناة مشاو عند عدد من الشركات باش يتكلفو بالاشهار فالسوق المغربية. شي وحدين رفضو يشرح مصدر “كود”. دارو ليهم كيف دارت بعض شركات الانتاج. شي شركة قبلات وهاد الشركة عندها ارتباط بشخصية مشهورة فالبلاد. بالنسبة ليها هاد الشي بيزنس وصافي.
الدولة منقسمة مع هاد الشي. عارفة راسها ما تقدرش تواجه المنافسة الا بقنوات قوية للقطب العمومي فغياب قنوات خاصة. يالله بدات شي تجارب ولكن باقية فتية بزاف. دابا مواجهة المد السعودي فالمغرب مسؤولية الدولة. الدولة دارت كلشي باش القنوات يكون حالهم مقود بحال اللي عليه اليوم. خاص قرار سياسي من الفوق باش نوصلو شي نهار اولا لتقديم خدمة عمومية وثانيا للاستمرار فالسيطرة على سوق المشاهدة فالمغرب." "“ام بي سي 5″ غادية وتتمدد. كيفاش المغرب كيقتل ف”دوزيم” لصالح السواعدة وها هجومهم فرمضان الجاي وها الحروب اللي نايضة الفوق على هاد المد"
"قالت مصادر ديبلوماسية محلية ل”كود” ان اول يوم من المائدة المستديرة للي جمعات اول امس الاربعاء 5 نونبر 2018 المغرب والبوليساريو وموريتانيا والجزائر بجنيف تحت رعاية المبعوث الخاص الى الصحراء الالماني كولر٬ كانت غادية تعلق فاول الدقائق. مصدر “كود” قال ان الوفد الجزائري هو اللي كعى. وفق مصدر “كود” فان هاد الشي عندو علاقة بالطاولة وبكل واحد فين گلس. اللي وقع وفق مصدر “كود” ان الوفد الجزائري دار قبالة الوفد المغربي فهاد المائدة المستديرة ماشي جنبو. هاد الشي قلق دزايريين يضيف المصدر “هاد الشي عطل البداية ب 15 دقيقة تقريبا عاد بداو ولكن ما تبدلاتش بلايص الوفود” يشرح مصدر “كود”. الدزايريين تقلقو وشافو فيها باللي هاد الشي فيه ايحاء باللي المشكل فالصحرا هو مشكل مغربي جزائري وهاد الشي فرح لمغاربة اللي كيقولو هاد الشي من زمان. للاشارة فالطاولة المستديرة بدات الاربعاء وسالات البارح لخميس واكد كولر باللي غادية تكون جولة جديدة فالفصل الاول من 2019 وكلشي الوفود دارت الصواب وكررات “كلشي كان مزيان”" "سكوب. ها علاش تقلق الوفد الجزائري فاول يوم فجنيف وبغى يخرج من المفاوضات وكلشي تعلق"
"يوم بعد يوم كيزيد الغضب يشعل وسط الأطر الطبية والصحية بالمغرب، هاد المرة بسبب تفشي كورونا وسطهم وغياب أي حماية ولا تحفيزات ليهم. اطر ضحاو بالغالي والنفيس وكيعانيو، اليوم حسو بالحگرة ، وفق شهادات استقتها “كود” من عدة اطر. فاس، مراكش، أكادير، الرباط،طنجة، العيون..وغيرها من المدن كلها صبحات كتغلي، دعوات للاحتجاجات وقفات من هنا ومن لهيه.  طريقة تدبير الوزارة للجائحة كانت كارثية وفق الاطر الطبية لي حسات بالحگرة خصوصا بعدما علنات الوزارة عن صرف منح اعتبروها قليلة بزاف ومهينة مقارنة بالخطر لي كيواجهوه. دبا ايت الطالب بان بلي وزير غير قادر على تدبير الجائحة، خصوصا مع تفشي فيروس “كورونا” بعدد من المدن. مسؤولين بالوزارة كاعين بزاف، تالفين ممتفقينش مع ايت الطالب، وكاين لي قدم استقلتو وكاين لي بغا ينساحب بهدوء.
ف كوفيد تعفاو بزاف ديال الاطر اما بسبب الاستقالات لي قدمو اما بسبب اعفاءات مباشرة بدون مبرر، كما حدث مع عبد المالك المنصوري، مندوب اقليم القلعة، لي تحدا ايت الطالب ورفع عليه دعوى قضائية باش يسقط قرار الاعفاء. الغضب ديال الاطر الصحية والطبية باين واضح من تدوينات فالفايسبوك. وضعية كورونا خلاتهم ميديروش مسيرات كبيرة. ولكن الى الوضع مستمر يقدرو ف حركة احتجاجية وفق الاجراءات الاحترازية." "ايت الطالب بقرارتو زاد شعل العافيا وسط الأطر الطبية: غضب واحتقان غير مسبوق بسبب الحگرة لي حسو بيها الأطباء والممرضين"
"المغني المغربي عبد الحفيظ دوزي حط تصويرة جديدة البارح الاثنين في انستكرام ديالو، خارج من تبحيرة هي هاديك، ولكن الاستثناء كان كيعوم بالنظاظر وتيشورت وهادشي خلا المتتبعين في الكونط ديالو لي عددهم 3.6 مليون، يطلعوها عليه مزيان في التعاليق.  أغلب التعاليق بقاو كيسولو فيه واش كيعوم بالنظاظر ديال الشمس والتيشورت، ومن بين المعلقين الكوميدي “ايكو” لي كتب ليه “بصحتو. اتبرد ليا مع راسك”، ودوزي باش يبرد الضحك جاوبو “هادي دفعة ديالك ملي دفعتيني في الما بحوايجي”. التصويرة عجبات حوالي 36 ألف واحد فظرف 4 ديال السوايع، وحسب التعليق ديالو هو يالله بدا العطلة بعدما سالا الحفلات والمهرجانات.  " "دوزي دار فراسو الضحك بتصويرة جديدة من وسط البحر"
"  بحر الفنيدق لاح البارح السبت جثة شاب، لم يتم التعرف على هويته. وحسب صورة منشورة بمواقع التواصل الاجتماعي ، كان الضحية يرتدي سترة نجاة وماعرفوه واش حراگ ولا مقتول بسباب تصفية حسابات بين عصابات تهريب المخدرات بين ضفتي المضيق. ورجحت تقارير إخبارية، أن الجثة ربما تعود إلى أحد الشبان الذين يحاولون يومياً الهجرة بطريقة غير شرعية عبر السباحة من  السواحل المغربية في اتجاه مدينة سبتة. وتم نقل جثة الضحية إلى مستودع الأموات، في حين تم فتح تحقيق لتحديد هوية الضحية وأسباب وفاته. https://www.ceutaactualidad.com/articulo/inmigracion/cadaver-joven-aparece-playa-castillejos-ataviado-chaleco-salvavidas/20210424185241122996.html" "الفنيدق.. البحر لاح جثة شخص ماعرفوه واش حراگ ولا مقتول بسباب مافيات الحشيش"
"أكبر شركة ديال الفاست فود في ميريكان دارت سندويش “برگر” فيه الحشيش. البرگر كيتباع في مدينة دينفر عاصمة الولاية، ولاصوص ديالو فيها زيت الحشيش، وهادشي داروه في إطار الأغراض الترفيهية. في الساعة الأولى من إطلاق البرگر شراوه 108 ديال الناس، ووصل ألف واحد مع 4 ديال العشية، وولات شركة “كارلز جي إر” هي أول شركة عملاقة في مريكان كتبيع ماكلة فيها الحشيش، والشركة دارت نهار السبت تجريبي فقط، وغادي تبدا تبيع رسميا قريبا. في ميريكان ممكن استخدام الزيوت لي مستخرجة من الحشيش في الماكلة ديال الوجبات السريعة والمخابز وحتى صناعة الأدوية والتجميل." "لأول مرة. إقبال كبير على سندويش فيه الحشيش"
"جزائرية سميتها سناء بندمراد ولات فوقت قصير مستهدفة من طرف الدواعش ديال “السوش ميديا”: تهديدات بالقتل بالجملة وسب وشتم وتشهير وعنف… السيدة مادارت والو باش تعاني من هذشي كلو من غير أنها حطات واحد النص مكتوب بحال شي سورة قرآنية كيدوي على فيروس كورونا المستجد، سميتو “سورة كورونا”. بندمراد استوحات الفكرة من يوتوبر سميتو “دجيلو” كيدير برنامج “اهضر واش حبيت”، مختص في نقاشات من هاد النوع ، ومعروف عند المتابعين دقالو بالجرأة ديالو وصراحتو. سناء، للي ديزاكتيفات الكونط ديالها ف”فيسبوك” دابا، هجمو عليها ليفو كونط بالسبان والتهديدات بالقتل، بالإضافة لعشرات ليباج اللي كيعتابروها “مرتدة” وخاصها تعدم فساحة عامة وأمام أنظار الناس، باش تكون عبرة لأي واحد تجرا على انتقاد الدين. قبل ما تديزاكتيفي الكونط ديالها، توصلات بندمراد باستدعاء من عند البوليس باش يحققو معاها بسبب السورة اللي نشرات، وكاينة خبار كتروج بللي تم اعتقالها بسبابها.  نفس الحالة عاشتها بنت تونسية سميتها آمنة الشرقي، اللي بارطاجات “سورة كورونا” بدورها، وماخلاوش ليها الدواعش بالسبان، وحتى هي حققات معاها النيابة العامة التونسية فهذ البلان، وهذشي اللي جعل الكاتبة التونسية المعروفة ألفة يونس تدخل على الخط، وتدافع على بنت بلادها بالقول بللي “التاريخ العربي عامر بأمثلة ديال الأسلوب القرآني، وهذا خطاب لغوي انتشر بلا مشاكل بين الكتاب القدماء والحداثيين”، واعتبرات بللي نشر “سورة كورونا” بالتالي ماكيسيئش للقرآن. واش ممكن نضحكو على كلشي، علي بوشركة، باحث فعلم الاجتماع، قال بللي المجتمع الجزائري، بحالو بحال المجتمعات المغاربية عامة، الضحك والسخرية فيه هو تحدي جماعي، “الانتقاد، والكاريكاتير، والضحك، الباروديا، هذي كلها أشياء كتمنع المجتمع ديالنا من أنه يدور فحلقة مفرغة، وينقص من خطر التجمد الإيديولوجي. وكيشوف بوشركة، فتصريحو لموقع “لافون كَارد”، بللي الضحك والسخرية مسموح بيهم فحدود أنهم مايشكلو حتى شي ضرر جسدي أو مادي، ومايكونش كيحرض على الكراهية، لكن دابا كيعتبر بللي الناس مابقاوش كيتقبلو الضحك، وهذشي كيولد جدل عنيف، اما بالنسبة للجدل على مكانة الدين وقدسيتو “فهذشي ديما كان حاضر من زمان، الفرق اللي ولا دابا كاين مع التطور التكنولوجي وظهور مواقع التواصل الاجتماعي اللي كتخلي معلومة صغيرة تنتشر بشكل كبير”. وبالنسبة لفوقاش مابقيناش متسامحين مع بعضيتنا، وولينا متزمتين لهذ الدرجة فالضحك، كيقول بوشركَة بللي هذشي وقع غير مؤخرا، حيت الظواهر الدينية هي فالأصل ظواهر اجتماعية، ودرجة التسامح الديني كتكون فالمجتمعات بدرجة تقبل أفرادها للاختلافات، وفالجوهر كنتسامحو مع الحاجة اللي كنفهموها، لكن حتى نظام الحكم عندو هامش كبير من المسؤولية. المقال الاصلي: https://www.lavantgarde-algerie.com/article/la-lutte/lhumour-au-banc-des-accuses-sanaa-cette-jeune-femme-harcelee-et-menacee-de-mort-pour-avoir-publie-un-texte-satirique-en-prose-coranique-sourat-corona" "التخلف غادي ويتمدد فشمال افريقيا.. دواعش “السوشل ميديا” هددو جزائرية وتونسية بالقتل وبغاوهم يتعدمو وشبعو فيهم سبان حيت نشرو “سورة كورونا”.. وخبير اجتماعي: مجتمعاتنا كانت شحال هادي كتناقش الدين وكتنتاقدو ولينا متزمتين غير مؤخرا واللومة على حكوماتنا"
"  أجلت السلطات الإسبانية، الثلاثاء، قاربا للهجرة السرية على متنه العشرات من المهاجرين غير الشرعيين. وإعترضت البحرية الإسبانية القارب المخصص للهجرة السرية 13 كيلومترا جنوب كَران كناريا، وعلى متنه 28 مهاجرًا من دول إفريقيا جنوب الصحراء في حالة صحية جيدة، حيث يُرجح أنهم وصلوا للسواحل الإسبانية إنطلاقا من سواحل الأقاليم الجنوبية المغربية. ونم نقل المهاجرين السريين الموقوفين إلى ميناء أركَينكَوين، حيث سيخضعون لبروتوكول خاص استلهمته السلطات الإسبانية، أساسه إخضاعهم للحجر الصحي في مراكز إيواء في انتظار إتخاذ التدابير القانونية اللازمة." "إيقاف 28 حراكَ فسواحل كناريا جايين من الصحرا"
"في أواخر القرن 16، سجلماسة فقدات المكانة المتميزة ديالها كمرسى صحراوي هام للتجارة بسبب غزو بلاد السودان من طرف السعديين، وبسبب وباء الطاعون والمجاعة للي ضربات المنطقة بين عام 1598 ميلادية و1604 ميلادية…وبحال جارتها سوس، قامت تافيلالت بثورة مسلحة ضد السلطة المركزية السعدية في مراكش في جوج ديال المناسبات أساسية: بمناسبة ثورة الفقيه الصوفي سيدي أحمد بلعباس أبو محلي في عام 1611، وبمناسبة ثورة العلويين من بعدو للي غادي تفتح تاريخ جديد للمغرب وللمغاربة باش يدخل لتجربة بناء “الدولة القومية” للي باقي حتى لليوم ماوصلاتش لنهايتها !! أبو العباس أحمد بن أبي محلي من مواليد سجلماسة في عام 1560 حسب ماجا في الكتب ديالو هو نفسو…من عائلة أمازيغية زناتية معروفة بممارسة القضاء للي كان عندهوم إرث كايتوارثوه الأبناء على الآباء والأجداد، ومللي كان كايقْرا في القرويين في فاس كان معروف أنه كان شغوف بالعلوم الشرعية، وكان كايتجنب الصوفية ورجالاتها…الراجل كان مثقف كبير، وكتب العديد من المؤلفات للي باقيا لحد الآن…السيرة الذاتية ديالو كتبها بنفسو في كتاب سمييتو “الإصليت الخريت في قطع بلعوم العفريت النفريت” للي موجود في الخزانة الملكية، وللي استعملوه جميع الناس للي درسو المسار الثقافي والسياسي ديالو…
أبو محلي نْتَاقَلْ من العلوم الشرعية للتصوف تقريبا بالصدفة وبالرغم منو…حوالي عام 1578 مللي وصل أحمد المنصور وخوه مولاي عبد الملك للمغرب من تركيا، وبداو كايجَمْعُو الجيش ديالهوم ويسْتَقْطْبُو جميع الشباب من جميع نواحي المغرب، باش يِوَجْجْدُو ريوسهوم للحرب معا ولد خوهوم محمد المتوكل للي هْرَبْ عند السبليون والبرتغال، أبو محلي خاف على راسو، وهرب من فاس للعروبية باش مايدخلش للجندية… في العروبية تْعَرًرًفْ على واحد الصوفي مشهور للي هو الشيخ محمد بن مبارك الزعري، واصبح المريد ديالو لمدة 18 سنة… مللي “عرف وروى” وتْعَلًلًمْ قواعد وجزئيات التصوف، الشيخ ديالو نَصْحُو أنه يرجع عند الأهل ديالو في سجلماسة ويدير ليه زاوية خاصة بيه…مللي استاقر في بلادو، مشى للحج جوج ديال المرات، وكانت هاذي فرصة ربما عَلْلْمَاتو بزاف ديال الأمور، وخاصة التأمل في في تجارب ناس عَصْرُو للي “ثارو” على السلاطين دياولهوم خاصة في ليبيا الحالية…
في عام 1600 استاقر نهائيا بسجلماسة، وشرع في كتابة مجموعة ديال المؤلفات للي تناولات كل الأصناف الأدبية فيها ماتعلق بالأنساب، وفيها ماتعلق بالجدل والسجال مع معاصريه، وفيها مايتصل بالشعر، وفيها كتب في المذاهب، وأخرى تتحدث عن نهاية العالم…أما جوج ديال الكتوبة اللًخْرانِيِين ديالو، فَكْتَبْهوم قبل مايقوم بالثورة المسلحة ديالو ضد مولاي زيدان السعدي، وهوما “تهييج الأسود في تهريج القردة والفهود” للي كاينادي فيه بالثورة والخروج على السلطان، ثم “سلسبيل الحقيقة والحق في سبيل الشريعة للخلق” وللي كايعطينا فيه التصور ديالو السياسي والإديولوجي، وهو للي كايْهَمْمْنا بزاف، وهو للي غادي ناخذ منو الأفكار الرئيسية حول الحكم، وشروط التعامل معا السلطة، وإيمتى يلزم الخروج والثورة عليها، وإقامة حكم سياسي بديل… أبو محلي كاينطالق من التقاطب الموجود بين الحقيقة من جهة، وبين الدًجل، أو التحايل، أو الكذب، من جهة ثانية…ومن هاذ التقاطب كايدرس بعناية فائقة الشرعية السياسية ديال الحكم السعدي بغض النظر عن أنه “شريف” أو ماشي “شريف”، وبغض النظر عن أن السلاطين السعدين من حفدة النبي عليه السلام أو من “العوام”…وكايقول لينا بللي الطاعة والانضباط الواجبين للإمام وللحاكم ما يمكن تكون إلا مشروطة…مشروطة بمدى مطابقتها للشروط الشرعية للي متافقين عليها المسسلمين منذ حكم العباسيين، وللي المفروض تكون مجموعة في الإمام الحاكم، وتكون كاملة بلا نقصان…وعليه، كايقول سيدي أحمد بن أبي محلي، ماشي جائز وماشي معقول أن الناس تعطي السلطة لإمام غير حينت هو “شريف ولد النبي”…علاش؟ لأن السلطة لازم تكون “مستحقة”، لازم يكون الإمام يستاحق يكون إمام، لأن الاستحقاق شرط من الشروط الشرعية…وإيلى انتفى الاستحقاق، الثورة والخروج على السلطان غير المستحِق للسلطة كايصبح واجب على الأمة !!! انطلاقا من هاذ القاعدة للي كايوضعها أبو محلي، كايقول لينا بللي السعديين فقدو استحقاق السلطة، وفقدو بالتالي مشروعيتهوم السياسية، لأن في المغرب: “اصبح كولشي مقلوب…والفوضى صبحات بلا حدود، والظُلم نشر جناحو…الأمة تفررقات على شكون يَحكَمها…كل واحد شد شي منطقة، كايدورو بيه الحمقى والمجانين والأغبياء، وكايبايعوه خوفا وماشي اقتناعا…الفساد والميوعة صبحو منتاشرين في الأمة، وعمت الظلمات…البلاد شواطئها تستعمرات، وناسها مابقى من يحميهوم… صوت الآذان سكت، وصوت الأجراس دووات، والصلبان والتماثيل والتصاور داخل الجوامع تنصبات…كل عالِم اصبح تابع مصلاحتو، وكل صالِح اصبح تابع أوهامو، وكل أمير اصبح تابع طموحاتو…” !! كايبان أن هاذ الكلام المتشائم غارق في “التمثلات والأفكار الألفية المهدوية” للي ورثوها المسسلمين من الفكر اللاهوتي اليهودي/المسيحي…وهو الفكر للي كايتنببأ عند المسسلمين بنهاية العالم من بعد ألف عام على وفاة الرسول (ص)، وهو نفس الفكر للي شفناه عن الشيعة الفاطمية وعند ابن تومرت وعند الشيعة الإمامية…وللي كانسمميوه الفكر المهدوي ! على شاكلة هاذ التفكير وانطلاقا منو، أبو العباس بن أبي محلي كايعطينا في كتابو “السلسبيل” هاذ التحليل للي وججهو في نفس الوقت للحكام ولفقهائهم الرسميين:
1- حتى حاكم مايمكن يحكم بشرعية “ذاتية وجوهرية”، يعني مايمكنش يحكم على الأمة لمجرد أنه من هاذ السلالة أو هاذيك، مايمكنش يحكم على الأمة غير لأنه من البيت النبوي…لا…الحاكم إما أن يكون عادلا أو لا يكون…والعدل هنا كاياخذو أبو محلي في معناه الواسع والمستنبط مباشرة من “الشريعة”، وللي كايعني غياب الظلم بكل أنواعو، وكايعني الأمن والسكينة والاستقرار، وكايعني أن الجوامع باقية عامرة بذكر الله، وكايعني أن الحاكم كايدافع على الثغور وعلى البلاد وكايقوم بالجهاد ضد الغزاة…وإذا انتفى هاذ العدل، كايصبح الخروج على الحاكم والثورة عليه من الواجبات الأساسية على الأمة وفرض من الفروض الدينية…
2- بالنسبة للفقهاء الرسميين، أبو محلي كايقول ليهو، هاذيك “السلطان ظل الله في الأرض”، ماشادداش عندكوم…”الحاكم العادل هو ظل الله في الأرض”…والحام العادل هو “القائم” وهو “الثائر” على انعدام العدل وعلى الظلم بكل أنواعو…وعليه فالثائر العادل هو للي لازمو يحكم، وماشي أي سلطان !!" "تنفرد بنشرها “كود” سلسلة “كيفاش السلاطين ديال المغرب كايشوفو “ريوسهوم” وكايشوفو السلطة ديالهوم وكايحميوها؟ ثورة سجلماسة: التجربة السياسية للفقيه الصوفي: أبو العباس أحمد بن أبي محلي (1)…من الشرع إلى التصوف، إلى التنظير للثورة ! ح 58"
"جريمة قطع رأس جديدة.. وهاد المرة فآزرو. صباح اليوم الجمعة، عثر على جثة امرأة مفصولة الرأس بنواحي آزرو. وحسب المعلومات التي توفرت لـ “كود ” من مصدر مطلع، فإن المعنية بالأمر، لمزدادة سنة 1984 مطلقة، وجدت جثتها في فراش بيت يقع بالقرب من منزل العائلة، في وقت سجل فيه اختفاء راعي المواشي اللي خدام عندهم، ما يرجح فرضية أن تكون علاقة عاطفية وراء ارتكاب الجريمة، وهو المسار الذي ذهبت فيه تحريات مصالح الدرك الملكي.  " "جريمة قطع رأس جديدة.. وهاد المرة فآزرو"
"تمكنت المصلحة الولائية للشرطة القضائية بمدينة فاس، بناءا على معلومات دقيقة وفرتها مصالح المديرية العامة لمراقبة التراب الوطني، اليوم الأحد، من توقيف شخص يبلغ من العمر 32 سنة، من ذوي السوابق القضائية اللي لقاو عندو 2990 قرقوبية من الاكستازي. السيد كان مدخلها من طنجة لفاس دابا راه فالحراسة النظرية" "شدو ثلاثيني معاه 2990 قرقوبية"
"قررت النيابة العامة بإبتدائية الدريوش تحويل جوج شباب للمحاكمة، بعدما اعتقلتهم عناصر الدرك الملكي بتهمة الافطار العلنيفرمضان. واعتقل الشابين قبل أيام، بعدما شوهدا وهما يدخنان المخدرات، حيث أمرت النيابة بوضعهم رهن الحراسة النظرية. ويتابع الشابين بالفصل 222  من القانون الجنائي المغربي، واللي كيجرم الإفطار العلني في رمضان، ويعاقب بالسجن النافذ اللي كيوصل لـ 6 اشهر. علما ان هاد الفصل 222، فصل وضعو الاستعمار الفرنسي في عهد ليوطي، استهزاءا بالسكان الاصليون، و الاسلام براسو مافيهش شي عقوبة على اللي كايفطر رمضان سواءا كان مسلم عندو عذر او غير مسلم، بلعكس كاينة آية قرآنية كاع كتقول: “لا اكراه في الدين”." "الاعتداء على الحريات الفردية متواصل فالمغرب.. اعتقال جوج شباب فالدريوش بتهمة الافطار العلني"
"اعلن بلاغ مشترك لوزارة الفلاحة والصيد البحري والتنمية القروية والمياه والغابات وجمعية المعرض الدولي للفلاحة بالمغرب انه تم “إلغاء الدورة ال15 للمعرض للدولي للفلاحة بالمغرب التي كان من المرتقب تنظيمها من 14 إلى 19 أبريل المقبل بمكناس”. هاد الالغاء تزامن مع اعلان اول حالة فيروس كورونا بالمغرب لواحد جا من الطاليان. هاد الالغاء كيخلي بنادم يقول واش غير حالة وحدة اللي كاينة فالمغرب. وزارة الصحة قالت لينا كاينة وحدة. الوزير قبل ساعتين او جوج قال ما كاين والو بحالو بحال رئيس الحكومة." "باينة ماشي قضية حالة وحدة. “كورونا فيروس” لغات معرض الفلاحة بمكناس"
"علمت “كود”، ان النيابة العامة المختصة بمدينة خنيفرة أمرت مؤخرا بمتابعة متهم بمحاولة إدخال أشياء ممنوعة إلى سجين في حالة اعتقال، بعدما أحيل على مصالح الشرطة القضائية بعد ضبطه متلبسا بمحاولة تمرير كمية من مخدر الكوكايين إلى داخل السجن المحلي بمدينة خنيفرة. وحسب مصادر “كود”، هاذ السيد جا من مدينة طنجة باش يشوف بنتو اللي مشدودة 5 سنين بسجن خنيفرة بسبب الاتجار في الكوكايين. البنت طلبات باها في التيلفون باش يجيب لها شي غرامات في الزيارة. الاب ديالها وافق على القضية وبسبب القلق اللي كان باين عليه شكو فيه الحراس وقلبوه ولقاو عندو الكوكايين، ودابا راه حتا هو معتقل في نفس السجن." "بزناسة ديال الكوكايين خرجات على الوالد ديالها ودخلاتو معها البنيقة بسبب طلب غريب"
"الرياضية حسناء بادو بنت مدرب المنتخب الوطني السابق بادو الزاكي بدات كتسترجع صحتها بشوية بشوية بعدما تهرسات في 2018 من رجلها. هاد السيمانة ومن بعد شهر ديال الرياضة في لابيسين وحصص التدليك والترويض قدرات رجلها توقف بوحدها بدون حاجة للسمطة لي شادة ليها ركبتها. فرحة حسناء كبيرة بزاف خصوصا أن المعاناة مع رجلها دامت لحد الآن كثر من 3 سنين والعلاج مازال مستمر. حسناء بادو مستقرة في فرانسا وهي بطلة في رياضة “الكابويرا” لي فيها الشطيح وفي نفس الوقت الدفاع عن النفس.  " "بنت بادو زاكي مقاداها فرحة.. من بعد شهر ديال العلاج قدرات توقف على رجلها -تصاور وفيديو"
"كشف منتدى القوات المسلحة الملكية أن الفرقاطة محمد السادس #D701 غادرت عشية اليوم الإثنين أوراش نافال گروپ الفرنسية بميناء لوريون بعد 3 أشهر من أعمال الصيانة والتطوير الدورية المشمولة في عقد الخدمات ما بعد البيع مع المصنع الفرنسي. وحسب المصدر نفسه فقد عرف أسطول البحرية الملكية خلال الأشهر الماضية إخضاع عدة وحدات لعمليات صيانة بمستويات مختلفة، تم أغلبها بأوراش ميناء الدارالبيضاء، في انتظار انطلاق العمل بالأوراش الجديدة والتي ستمكن من الحصول على قدرات ذاتية أكبر لصيانة أسطول البحرية الملكية محليا في أفق إطلاق برنامج تصنيع وطني في هذا المجال." "وحدات من الأسطول ديال البحرية الملكية مزال كتخضع لعمليات الصيانة"
"تعيش مدينة المحمدية حالة استنفار أمني غير مسبوقة بعدما تمكن شخص مجهول الهوية من سرقة بندقية قنص من داخل سيارة خاصة كانت مركونة بباحة السوق التجاري الممتاز«مرجان». وحسب مصادرنا، فإن حادث السرقة الغريب وقع عصر اليوم الجمعة، عندما فوجئ صاحب السيارة المركونة بمرآب السوق التجاري الممتاز باختفاء بندقية قنص خاصته. واستفر الحادث المصالح الأمنية بمدينة الزهور التي حجت بمختلف تلاوينها لمسرح الحادث ." "سرقة جويجة من وسط طونوبيل فباركينگ مرجان رونات أمن المحمدية"
"تتجه الصبليون إلى تمديد فترة حالة الطوارئ الصحية في البلاد. هادشي كشف عليه قبل قليل بيدرو سانشيز، رئيس الوزراء ديال الصبليون، واللّي اكد أنه غادي يتم تمديد حالة الطوارئ اللّي كانت غادي تسالي في 24 ماي الجاري. وكشف المسؤول الإسباني أنه غادي يتم التمديد لفترة حالة الطوارئ الصحية لمدة شهر إضافي، مضيفا أنه يجب أن تكون هادي هي آخر حالة الطوارئ في البلاد، وأن تستمر حتى نهاية رفع تدابير العزل. على حد قوله, ويأتي خروج رئيس الوزراء الإسباني ساعات قليلة من إعلان عن تسجيل 102 وفاة جديدة بسبب “كورونا” فيروس في البلاد، وذلك خلال الـ24 ساعة الماضية، مقابل تسجيل 415 إصابة إضافية في نفس الفترة." "الصبليون غادي تمدد حالة الطوارئ لمدة شهر.. رئيس الوزاراء الإسباني: هادي خاص تكون آخر حالة الطوارئ فالبلاد"
"عاشت مصالح الشرطة في مدينة طنجة، زوال اليوم الأربعاء، استنفار أمني كبير، بعدما حاول شخص يتابع أمام القضاء الفرار من داخل المحكمة الابتدائية، مستغلاً تقصير العناصر الأمنية التي كانت مكلفة بمراقبته. ووفق ما كشفت عنه مصادر محلية، لـ”كود”، فإن المعني بالأمر تخلص من الأصفاد الحديدية التي كانت بيديه، قبل أن يحاول الفرار من الطابق الثاني بالمحكمة الابتدائية، غير أن محاولته بائت بالفشل. هاد المحابسي حسب مصدر “كود” نقز من الطابق الثاني وأصيب بجروح خطيرة نقل على إثرها إلى المستشفى لتلقي العلاجات الضرورية." "استنفار أمني فطنجة بعدما معتقل حاول يهرب من وسط ابتدائية المدينة وها فين سالات مغامرتو"
"قالت اعتماد متواضع، مديرة المستشفى الإقليمي بنمسيك فكازا، بللي 3 دالعيالات الحاملات كانو مصابين بكورونا المستجد ولدو عندهم فالسبيطار، وخرجو حاملين مواليدهم فيديهم، بعدما تشافاو بشكل كلي من الفيروس. وقالت متواضع، فتصريحها ل”كود”، بللي تقريبا منذ بداية الجائحة السبيطار استقبل أزيد من 130 مريض من جميع عمالات كازا، منهم مجموعة من النساء الحوامل، كتكون حالتهم الصحية طفيفة إلى متوسطة. وللإشارة، كان محمد اليوبي، مدير مديرية الأوبئة ومحاربة الأمراض فوزارة الصحة، كشف فإحدى الندوات اليومية الخاصة بالترصد الوبائي لفيروس كورونا المستجد، بللي 31 سيدة حامل تصابت بالفيروس، وماتسجلات بينهم أية حالة ديال الوفاة لحد الآن، 30 تصابو دون وجود أعراض أو بأعراض بسيطة، وسيدة واحدة كانت حالتها متوسطة الخطورة." "مديرة مستشفى بنمسيك كشفات ل”كود” تفاصيل شفاء 3 دالعيالات الحاملات كانو مراض ب”كوفيد 19″ : وولدو عندنا وكانت صحتهم مزيانة"
"ذكرت تقارير إعلامية أن شخصا يمتهن الرقية الشرعية بمدينة برشيد تعرض، مؤخرا، الى الضرب المبرح من طرف شقيق سيدة متزوجة، بعدما ضبطه الأخير رفقة شقيقته لوحدهما داخل المنزل. وأضافت التقارير ذاتها، أن الراقي هرب من المنزل ولم يتوجه إلى المصالح الأمنية من أجل تسجيل شكاية في الموضوع، وذلك من أجل عدم إثارة السلطات المحلية على نشاطه المشبوه. واهتزت مدينة بركان قبل اسبوعين على واقعة الاعتداء على راقي شرعي، من طرف أشقاء ضحية، بعد تسرب شريط يكشف أنه مهوس جنسيا وكان كيستدرج فتيات ونساء متزوجات لممارسة الجنس عليهن بعد تمويههن بأنه غادي يدير ليهم الرقية. وحجز البوليس بزاف ديال الأشرطة والصور الخليعة ديال هاد الراقي، وكيبان فيها في أوضاع جنسية مختلفة، حجزت لفائدة البحث." "هاذو مگابلين غير الجنس. عاوتاني راقي شرعي فبرشيد كال قتلة ديال العصا داخل دار مرا متزوجة وها علاش"
"سميرة سيطايل مديرة مديرية “الاخبار” ف”دوزيم” ونائبة المدير فنفس القناة كتدخل الشبوقات اللي ما سوقهاش وما عندهاش الحق. ناضت اختارت غير بسيمة حقاوي٬ وزيرة الأسرة والتضامن والمساواة والتنمية الاجتماعية باش تدخل فيها فقضية خيرية تيط مليل. القضية كانت فرشاتها “تيل كيل” وجات دوزيم دارت ربورطاج وحقاش لالة سميرة اللي كتعطي الدروس فالصحافة فالحكامة فالسياسة٬ ما جبداتش كاع المجلة الاسبوعية باللغة الفرنسية. سيطايل اللي دوزات عيد العرش فباريس مع راجلها سمير الظهر سفير المغرب فيونسكو٬ من فرانسا تعطي الدروس. كتبات “السيدة الحقاوي الناس كتموت في تيط مليل، ونتي ماكديري والوا، شنو اللي يقدرو يكون اكثر اهمية من هادشي”. ما نهدروش على نائبة مديرة قناة عمومية كتوجه كلامها لوزيرة. اي موظفة لحكومة عندها شرعية من صناديق الاقتراع٬ ما نهدروش علي اللي كيعطي الدروس خاصو يكون قدوة. هي من غير الدوران قناتها مقودة. اخبارها تفتقد يوم بعد يوم قوتها. يعني هي ما كتخدمش مزيان. كاين ما هو اهم. امثال سيطايل اللي معروف ارتباطها وكان بان داك الشي ففرشة تسريبات كولمان٬ فين ما خرجو بداو يضربو فالبي جي دي٬ هاد الحزب كتزاد الشعبية ديالو. هاد الشي شفتاه فالانتخابات التشريعية الاخيرة. باش تنوض حملة ضد البي جي دي ضد قادة الحزب غادية ترجع فيه الروح. الحزب زمن بنعرفة مدكدك. ضعيف ضعف رئيس الحكومة. راه تصريحات سيطايل كتعطيه السيروم. حقاش ماشي الحقاوي المسؤولة على مركز تيط مليل. راه تقرير تسلم لوزارة حقوق الانسان اي الرميد ولكن المسؤولية راها ديال وزارة الداخلية اللي بحال سيطايل كيسدو فمهم باش تجبد. هنا المواطنين كيعيقو ويفهمو على وحدة بحال سميرة كتهاجم غير وزراء البي جي دي. كلشي كيتقلب عليهم ببومزوي. الملك فخطابو الاخير هدر على الكفاءة على دماء جديدة علي كفاءات. وسيطايل راها فهاد المنصب سنوات كثيرة. بحالها بحال العرايشي فيصل الرئيس المدير العام للشركة الوطنية للاذاعة والتلفزيون … قطاع الاعلام العمومي مهم ولكن فيد وحدين ما بقاوش باغيين يخدمو." "سميرة سيطايل تدعم العدالة والتنمية بهجومها الغبي. راه باش يخرج بحالك يضرب فالحزب كتزاد شعبيتو اللي فالحضيض مع بنعرفة"
"أفادت السلطات المحلية لإقليم شيشاوة بأن أربعة أشخاص لقوا حتفهم اليوم الاثنين في انجراف للتربة أثناء قيامهم بعملية الحفر لاستخراج معدن النحاس بمرتفع جبلي بمنطقة سكساوة، جماعة آيت حدو يوسف، إقليم شيشاوة. وبحسب قصاصة نقلتها وكالة المغرب العربي للأنباء، فقد تم انتشال جثت الضحايا من تحت الأتربة، كما تم فتح بحث من طرف السلطات المختصة بخصوص الحادث تحت إشراف النيابة العامة" "بغاو يجبدو النحاس: 4 ماتو بعد ما دفنو تحت التربة بشيشاوة"
"بعد استدعائها من قبل الشرطة القضائية بمدينة كازا، قالت أسماء زوجة الصحافي توفيق بوعشرين، ل”كود”، انه البوليس سمعو ليها بخصوص الأكل اللي كيدخل لراجلها فسجن عين برجة. وأضافت زوجة مؤسس يومية “اخبار اليوم”، في تصريح ل”كود”، قائلا: “سمعو ليا فقط على الأكل ولا شيء غيره وهادشي لي قالو ليا ورجال الحموشي تعاملو معاي بلباقة وبشكل راقي”. وزادت أسماء قائلة: “البوليس خبروني ان شي حد كيدخل الماكلة لراجلي للحبس وداك الشخص جبدني وهادشي كولو طالع على صاشي فيه الماكلة”." "أسماء زوجة الصحفي بوعشرين ل”كود”: رجال الحموشي تعاملو معاي بلباقة وبشكل راقي وها علاش سمعو ليا"
"علمت “كود”، من مصادر مطلعة، أن وزارة الصحة، قررت اليوم الثلاثاء، توقيف مدير المستشفى الإقليمي لتاونات بشكل مؤقت، في انتظار تعيين مسؤول جديد على رأسه هذه المؤسسة الصحية. ومازال ظروف وأسباب توقيف هاد المسؤول على المستشفى مجهولا، في الوقت الذي تُؤكد فيه بعض المصادر أن القرار قد يكون له علاقة بشي خطأ مهني جسيم اتكتبه هاد المسؤول المذكور. ويأتي هاد القرار بعد المؤاخذات على سير وعمل المستشفى الذي أصبح مجرد نقطة عبور في اتجاه المركز الاستشفائي الجامعي الحسن الثاني بفاس. ويشتكي عدد كبير من المرضى من سوء الخدمات الصحية المقدمة من قبل مسؤولي القطاع بتاونات، وجهة فاس مكناس عامة اللي فيها مسؤول ضعيف بزاف." "عاجل.. مدير الصبيطار ديال تاونات طار من بلاصتو"
"تداول نشطاء الفايسبوك بهولندا، بشكل واسع مقطع فيديو يوثق لسرقة سيدتين ورود وأزهار من مكان وقوع إحدى جرائم القتل. وكان الهولندين قد وضعوا العشرات من باقات الورود والازهار، تضامنا مع الضحية، ليظهر مقطع الفيديو الذي يوثق لسرقة هذه الورود. وقال رافعوا الفيديو أن السيدتين مغربيتين، ما شكل لغطا على مواقع التواصل الاجتماعي بهولندا، سيما أن الفعل الذي أقدمتا عليه يعتبر مخزيا ومسيئا لروح التضامن. " "ناري على شوهة. هولندية فرشات مغربيات كيسرقو ورود الموتى"
"من بعد القرار لي خداتو وزارة التعليم بزاف ديال الأسر المغربية لقات راسها واحلة ما عارفة آش دير، واش تقري ولادها عن بعد ولا تسيفطهم للمدرسة. فرح الفاسي، لي هي أم لبنيتة سميتها ماجدة، كتبت تدوينة على حسابها في انستكَرام قالت فيها “بغيت نعرف واش أنا تاني غدي نقري هاد العام بنتي أو نخلصوهوم؟ ومغديش إخلوني نرجع لخدمتي يعني المدارس خصهوم يخلصونا”. فرح الفاسي تساءلت كيفاش ممكن تقري بنتها هاد العام، وهو السؤال لي طرحوه بزاف ديال العائلات المغربية، بسبب القرار لي اعتبروه ارتجالي، وممكن يحط الناس في دوامة صعيب يحسمو فيها. " "فرح الفاسي طالع ليها الدم من قرار وزارة التعليم: واش غادي نخلص على بنتي المدرسة ونشدها عندي؟ -تدوينة"
"المغرب بلاد مافيهش صناعة السينما، معندو أفلام متوجة فكبريات المهرجانات، معندو شعب كيدخل للسينيما، معندو سينيمات أصلا، معندو رؤية مستقبلية للإنتاج السنمائي، معندو مبدعين لي قادرين يتحداو هادشي كامل وينتجو سينما فمستوى عالمي كيفما كاين فعدة بلدان قود من المغرب وعندهم أفلام بميزانية هزيلة وبمستوى عالي، ومع ذلك المغرب كينضم مهرجان كبير للسينما، بلاد بلا سينما فيها مهرجان كبير للسينما، بحال قطر بلاد بلا جمهور للكرة بلا كرة غادي تنظم كاس العالم، غير الفرق بيناتنا هو أن قطر عندهم الغاز والبيترول وفائض ديال الدولار يقدرو يشريو بيه أي حاجة، وحنا عندنا الجبهة واللوبي الفرانكوفوني فالمغرب، لي كيجي يتشمش ويعيش ألف ليلة ولية فمراكش على حساب موالين لمكان. هاعلاش من العادي أنك تشوف بنادم معندو علاقة بالسينما حتى هو مصور فوق الطابي غوج فمراكش، وفالمقابل خاص تبقى تقلب بالريق الناشف على سينمائيين مغاربة حاضرين فالمهرجان أيا كانت سينماهم المهم هو أنهم ولاد القطاع بغض النظر على تقييم إنتاجهم، وعوضهم كتلقى موالين الماكياج وكتلقى أي كريط أو كريطة فايت عشارلاف أبوني فإنستغرام حتى هو حاضر، ووسط هادشي كامل كاين غياب للسينما، كاين غياب لأعمال مغربية للشراكات مع منتجين أجنبيين، هاداك سكورسيزي لي ديما كيجيبوه للمغرب راه كينتج عرام ديال الأفلام الأجنبية المستقلة فالعام ومن كاع البلدان والجنسيات، وكيتعاون مع الدراوش سينمائيا فالبلدان المقودة عليها، ومع ذلك عمرو نتج شي حاجة هنا، واش حيت داكشي ديال هنا بدون مستوى أو غير حيت هنا لايق للتصاور والصواريات فقط لا غير وماشي للسينما. زوين يكون عندنا مهرجان كبير للسينما، ولكن على الأقل يكون مهرجان غادي مع وضعنا وإمكانياتنا السينمائية كبلاد، حنا راه ماشي بلدان البيترودولار، حنا غير بلاد شمال إفريقية مقودة عليها سينمائيا، نديرو مهرجان حتى هو مقودة عليه يعكس صورتنا ونبقاو غادين ونهزو النيفو يدالو ونتهزو معاه حتى حنا كبلاد، ماشي مهرجان فرنسي فأرض مغربية، محسوب علينا كمغاربة وهو معندو علاقة بينا لا كشعب والا كبلاد." "زوين يكون عندنا مهرجان كبير للسينما. ولكن على الأقل يكون مهرجان غادي مع وضعنا وإمكانياتنا السينمائية كبلاد.. حنا راه ماشي بلدان البيترودولار حنا غير بلاد شمال إفريقية مقودة عليها سينمائيا"
"العدد الأول ديال “نشرة المساواة” بين الجنسين غادي تقدمو وزارة التضامن والتنمية الاجتماعية والمساواة والأسرة هذ السيمانة، وغادي يكونو فيه معطيات بالأرقام والإحصاءات على واش كاينة مساواة بين الجنسين فالمغرب ولا لا. النشرة، اللي غتقدمها الوزارة الجمعة الجاية، غتدير مقارنة بين وضعية المراة فالمغرب والدول الأخرى، ومرتبة المغرب عالميا على فوضعية المساواة بين المرا والرجل، ومدى تقاطع هذ الوضعية مع المؤشرات الدولية وخصوصا أهداف وغايات أجندة التنمية المستدامة – 2030. وحسب بلاغ للوزارة، فهذ النشرة كتجي “في إطار مواكبة السياسات العمومية للنهوض بحقوق النساء وحمايتها، وقياس أثرها الفعلي على مسيرة المساواة بين النساء والرجال”." "غتقارن بين وضعية المرأة فالمغرب والعالم.. وزارة التضامن غتدير أول نشرة على المساواة بين الجنسين"
"علمت “كود”، من مصدر مطلع، ان الفنانة شامة الزاز أيقونة الطقطوقة الجبلية، توفيت مساء اليوم الاثنين بعد صراع طويل مع المرض عن عمر يناهز 70 سنة. وحسب مصدر “كود”، فإن الفنانة الزاز توفيت بالمستشفى الإقليمي لمدينة تاونات إثر تدهور حالتها الصحية. وكانت الفنانة كتعاني من مشاكل صحية على مستوى القلب. وتعرضت مؤخرا الزاز، المعروفة بريادتها في مجال الطقطوقة الجبلية، لوعكة صحية صعبة، أدخلتها إلى المستشفى بمدينة تاونات، قبل ان يتم نقلها الى احدى المصحات الخاصة بمدينة فاس." "شامة الزاز أيقونة الطقطوقة الجبلية ماتت بعد صراع طويل مع المرض"
"من بعد 5 أيام ديال الاعتقال نجم برنامج “كوميديا” فتاح جوادي لي قرقبو عليه البوليس في فرانسا بتهمة الاغتصاب، خرج. الافراج على جوادي لي تشد في قضية اغتصاب والابتزاز وروينة كحلة جا بشروط منها مايخويش البلاد يعني يبقى في فرنسا حتى يشوفو التهم لي عندو. وتم تحديد جلسة محاكمة جوادي في 18 أكتوبر الجاي." "فرنسا. الكوميدي فتاح جوادي خرج من الحبس لكن ممنوع عليه يخرج من البلاد"
"نشر اللاعب البرازيلي “مارسيلو” رسالة طويلة على حسابو الرسمي فانستجرام أثرات فعشاق الملكي، جاء فيها: “شكون كان يقول هادشي ” كريس” !! وصل الوقت باش نقوليك إلى اللقاء .. كنقسم ليك أنني عمري تخيلت أن هاذ النهار غادي يجي! لكن حتى حاجة مدايمة فهاد الحياة، وكنتمنى ليك السعادة فمسارك الجديد، دازت عشرة ديال السنوات تقريبا حداك، عشرة سنوات من الفرحة، الكرة الجيدة، الانتصارات، الهزائم واللحظات الي مكتنساش!”. وزاد مارسيلو ” تعلمت بزاف منك، الإخلاص ديالك كان كبير، ومعمري شفتو  فالرياضيين ،  كنتمنى الأفضل ليك ولعائلتك الجميلة! غادي نتوحش هضرتنا قبل الماتشات، فاش كتتوقع النتائج وفاش كتهدئنا قبل النهائيات بالخبرة ديالك، والعاطفة باش كتعامل مع اللعابة الشباب! أنا فخور بزاف باللعب معك، ماشي حيت أنت الأفضل فالعالم، لكن حيت أنت هو أنت، وفاش غادي نعتازل، غادي نبقى نريح فالبار ونشرب كويس، ونبقى نعاود القصص ديالنا المختلفة ونوري صورنا بجوج”. " "بحال حكيمي.. مارسيلو حتى هو ودع كريستيانو برسالة زوينة بزاف: فاش غانعتازل.. غادي نبقى نريح فالبار ونشرب كويس، ونعاود القصص ديالنا ونوري تصاورنا"
"أوردت يومية “الأخبار”، عدد يوم غد الاثنين، أن المصالح المركزية لوزارة الفلاحة والصيد البحري والتنمية القروية والمياه والغابات، المدير الجهوي لجهة مراكش آسفي من مهامه، إلى جانب رئيس وحدة مراقبة الحياة البرية بالأطلس الكبير، وذلك في أعقاب قنص أزيد من 1400 يمامة من قبل خليجيين بضواحي مراكش، في إطار رحلة قنص سياحي منظمة من قبل إحدى الشركات. وبحسب مصادر عليمة، فإن إعفاء المسؤولين من مهامهما جاء إثر تأكد وزارة الفلاحة والصيد البحري والتنمية القروية والمياه والغابات من أن عملية القنص المذكورة، تجاوزت الحد القانوني المسموح به ثلاث مرات." "إعفاء مسؤول بوزارة الفلاحة بعد مجزرة قنص خليجيين لـ”أزيد من 1400 حمامة”"
"علمت “كود” ان الشركة الجنوب افريقية “سانلام” ما شراتش “ساهام” كلها وما غادياش تحتافظ بالاسم كاع. وفق مصدر “كود” فان الشركة خدات فقط “ساهام للتأمين” التابعة لمجموعة ساهام اللي فيها “ساهام فينانس”. يعني اللي شرات الشركة الجنوب افريقية التأمين فقط. الشركة الام فالمغرب وفروعها اللي كانت ف23 دولة، وعليه وفق ما علمته “كود” غادية تحتافظ باسم “ساهام للتأمين” حتى يوقع الانتقال وتسمى رسميا “سانلام”، فيما غادية تبقى “ساهام” تابعة لمولاي حفيظ العلمي." "صفقة القرن. ماشي “ساهام” الاسم اللي تباعت لجنوب افريقيا: ها اللي تباع"
"قال موقع “ناظور سيتي”، أن نائب رئيس بلدية الناظور السابق، حسين اوحلي جرى توقيفه ساعة محاولته مغادرة المغرب، بعدما منع رفقة سليمان حوليش الرئيس السابق، وفارس علال نائب حوليش السابق. وكانت المحكمة الادارية قد عزلت حوليش ونائبيه، بسبب خروقات تدبيرية وادارية فس البلدية. وزاد الموقع، أن عامل الناظور تقدم بشكاية لدى النيابة العامة بالناظور ضد السياسيين الثلاثة." "عاجل. عامل الناظور رفع دعوى على حوليش ونائبيه والحدود تسدات فوجههم"
"ربحات رئيسة الوزراء البريطانية تيريزا ماي اليوم الأربعاء باقتراع على الثقة فقيادتها لحزب المحافظين، بعدما جمعات  التأييد ديال 200 نائب محافظ فمقابل 117. وكانت ماي محتاجة لدعم 159 صوت باش تفوز بأغلبية بسيطة. هاد النتائج علن عليهم گراهام برادي، عضو البرلمان اللي كيترأس لجنة 1922، اللي كتمثل المشرعين المحافظين فمجلس العموم البريطاني." "تيريزا ماي ربحات اقتراع سحب الثقة من زعامة حزب المحافظين"
"الوزير الاول الدنماركي “لارس لوك راسموسين” قال انه كيشعر بآسى وحزن كبير بسبب الجريمة الوحشية والمقرفة والمقززة ديال لويزا ومارن. واكد الوزير الاول انه تفتح تحقيق متصل بالارهاب فالمغرب. وقال راسموسين خلال ندوة صحافية دارها هاد الصبح في كوبنهاگن: “تحول هاد السفر  لكابوس، بريئتين تقتلو وتذبحو بطريقة وحشية. حنا مشوكيين ومتأسفين وحزينين بزااف”. وكتقول بعض المصادر ان السفير الدنماركي بالمغرب “نيكولاي هاريس” مازال فمراكش، وحارس على اخبار عائلة الضحية لويزا بتفاصيل التحقيق.  " "ذبح السائحتين فشمهروش.. الوزير الاول الدنماريكي: هاد الجريمة الوحشية مقرفة ومقززة وانا كنشعر بأسى وحزن مكيتوصفوش"
"قالت وسائل إعلام إسبانية، أن السلطات الإسبانية ستغلق معبر سبتة بعد عشرة أيام في وجه المهربين، ولن يفتح مرة أخرى حتى الايام الأولى من شهر شتنبر. وقال موقع “سيوتا تيفي”، أن القرار يأتي بسبب الاحتفالات والعطل التي ستشهدها سبتة، بينها المعرض الترفيهي الذي سيقام خلال غشت، وتوافد المغاربة والسياح، ما يجعل عملية العبور غير سلسلة في ظل تكدس المهربين مع الزوار على المعبر." "الصبليون غايسدو معبر سبتة في وجه المهربين"
"أدانت إستئنافية الدار البيضاء قبل أيام متهما بهتك عرض قاصر بالعنف داخل مؤسسة تعليمية والافطار عمدا نهار رمضان واستهلاك المخدرات، وذلك بعد ضبطه وهو يحاول إغتصاب الطفل بعدما إستهلك المخدرات. وقضت غرفة الجنايات الابتدائية بإستئنافية الدار البيضاء، بالحكم على المتهم بأربع سنوات حبسا نافذا، وتحميله الصائر مجبرا في الادنى." "إدانة شخص تشد كيحاول يغتاصب دري داخل مؤسسة تعليمية فرمضان"
"المجلس “التأديبي- الداعشي” ديال واحد المؤسسة “تعليمية” حشاك فمكناس خدا قرار طرد بصفة نهائية بنت مراهقة كتقرا فالباك بسبب ان الأستاد حصلها هي وصاحبها كيتباوسو فوسط القسم، و وشا بيهوم للمدير. الولد عطاوه عقوبة مختلفة، فرضو عليه غي ينتاقل لمدرسة وحداخرة حيت قالك اسيدي التلميذة هي لي كانت كتحرش بيه. هاد الخبر جامع شلا مشاكل لي كيعاني منها المجتمع عامة و التعليم خاصة، منها التطرف والتخونيج لي مغلغل عندنا فالمدارس، والكيل بمكيالين لي كيخلينا نتعاملو بطريقة مختالفة مع الناس على حساب الجندر ديالهوم. واش المدرسة بلاصة ديال البوسان؟ طبعا لا. واش البوسان شي حاجة خايبة وموسخة وحرام و خاصنا نحاربوها؟ معلوم لا. واش هاد البنت دارت شي لعبة مقودة لدرجة ترميو بيها فالشارع باش تواجه مصير مقود كتار من هاد القرار؟ معلوم لا، لا و لا. فين هو التدرج فالعقوبة؟ فين هي مراعاة مصلحة التلميذ و المستقبل ديالو؟ هذا راه السطاج اللخر فالتسلط، والظلم، والجهل والتخلف والكلاخ، والغباء، والتطرف، والتدعشش، والتخونيج. هاد الأستاد وهاد المدير وهاد المجلس لي نورمالمون كان من الفروض يكونو متفهمين اندفاع المراهقين و يعالجو الأمر بحكمة وتروي، و يهدرو معاهوم بطريقة ودية يخليوهوم يفهمو علاش الفعل ديالهوم ماشي هو لي المشكل (حيت عمر البوسان ماقتل شي حد ولا سيفطو يتفركع)، المشكل هو تدار فوسط المدرسة ، ناضو هوما كيحرمو تلميذة من قرايتها ومستقبلها وحياتها حيت بنت وعاطيين غي انتقال للدري لي “تباس” حيت بوركابي (اش هاد التمييز واش هاد المجتمع الذكوري ديال الويل).
تفو على تعليم وعلى اساسيذ لي عوض ميحاولو بجميع الطرق يخليو المراهقين يقراو و يبقاو فالمدرسة كيطردوهوم وكيخرجو عليهوم بيديهوم، و علاش؟ على بوسة! كنظن إلا كان هاد القانون ديال بوسة تساوي الطرد مطبق فعلا على كولشي فغادي يكونو كاع المغاربة خرجو من التامنة بحال محمد سقراط. لابغينا هادشي مايبقاش ويولي عندنا تعليم واساسيذ فالمستوى الحلول فنظري واضحة وباينة: اولا وقبل كل شيئ، غادي يخصنا نديرو حملة تطهيرية للخوانجية المكلخين فالتعليم. فين ما كان شي بولحية ولا شي موزيف متطرفين يتطردو حيت هادو عبارة عن خلاية كونصيريجين كتقتل فالتعليم مرحلة بمرحلة حتى غتخلي فيه غي صحاب “الجهاد والنكاح”. تانيا، يتبدل المقرر ويتنقا من الأدلجة لي فيه حيت هادشي لي كنقريو دابا لولادنا هو لي كيعطينا معلمين واساسيذ كيعلمو الصلاة فالأقسام وكيطردو التلاميذ على ود البوسان. ثالتا، الحوار خاص يولي منهاج اساسي فالمدارس، داك الصورة ديال الأستاد الجلاد تمحا، ومتبقاش فاش كتدخل للقسم تقرا كتستقبلك استاذة معبسة فيديها ديال ليمن عصا وفاليد لوخرا تيو، مكتعرف راسك واش جاي لمدرسة ولا لإصلاحية. واخيرا، خاص يرشو على هاد القطاع بشوية ديال لفلوس، راه الميزانية المخصصة للتعليم كتضحك وكتبكي فنفس الوقت. طبعا الهدرة فهادشي والتحليل ديال المشاكل لي كيعاني منها التعليم ميمكنش تختاصرها فمقال، خاصنا بزااااف حيت ماعندنا والو! فهاد الساعة نبداو بعدا غي بتصحيح هاد القرار الظالم و المتخلف فحق هاد البنيتة ونرجعوها لقرايتها." "نظامنا التعليمي كيطرد ولادو على بوسة وكيمجد فمعلمين خوانجية كيعلمو التطرف للأجيال الناشئة"
" ونشرت الممثلة “ناومي واتس” تدوينة على صفحتها الخاصة بموقع التواصل الاجتماعي “أنستگرام”، وجاء فيها: ” الجمعة الماضي كان يوم رائع وأشكر كل أصدقائي وعائلتي اللي شاركو معاي هاد التجربة وكانت نهاية أسبوع رائعة ولن أنسى تلك الليلة الرابعة”. " "النجمة الشهيرة ناومي واتس دوزات عيد ميلادها فمراكش وها اش قالت عليه (+صور)"
"الملياردير الميريكاني بيل كَيتس، مؤسس شركة مايكروسوفت عبر على فرحتو الكبيرة بخبر خطوبة بنتو جنيفر من شاب عربي عندو الجنسية المصرية.   وقال كَيتس في تعليق كتبو على تصويرة مع بنتو وراجلها المستقبلي: «أنا فرحان بزاف.. مبروك». ومن جانبها، كتبات مها ميليندا: «فرحانة لك نتي ونايل».  وحطات جنيفر جوج تصاور مع خطيبها الفارس نايل نصار،  وعبرات حيت فرحتها حيت لقات حب حياتها." "بنت الملياردير بيل كَيتس غادي تزوج من عربي.. ووالديها فرحانين ليها بزاف -تصاور"
"افاد مصدر مطلع ل”كود”، أن المصاب بكوفيد-19 والذي تمكن من الفرار يوم أمس الأحد من جناح كوفيد بالمركز الإستشفائي الجهوي مولاي الحسن بن المهدي، قد تم توقيفه قبل قليل من مساء يومه الإثنين. وأوضح مصدر،”كود” أن النصاب تم توقيفه بمدينة المرسى بعد عمليات بحث مضنية من لدن السلطات المحلية والمصالح دامت أكثر من يوم، حيث يحري حاليا نقله من مدينة المرسى نحو المركز الإستشفائي الجهوي مولاي الحسن بن المهدي بالعيون لإخضاعه حاليا للبرتوكول العلاجي المعمول به. وكشف المتحدث أن السلطات المحلية تقوم حاليا بحصر مخالطي المعني بالأمر “ع.ش” المولود سنة 1966 والمقيم بالمرسى، في إطار عمل إستباقي للحيلولة دون تفشي وباء كورونا." "شدو اللي هرب وفيه كورونا فالعيون"
"عام على عام الشينوا كيخرجو شي عجب. دابا ولأن بزاف الناس غلاضو مع الحجر الصحي وقلة الحركة، خرجو تريكوات كتبين الواحد مكَلضم وبحالا عندو العضلات .. و مع الهوس اللي كاين بالمظهر عند غالبية الناس كاين اللي كيستغل هادشي من الناحية التجارية. اللبسة مصوبة من سليكون بطريقة احترافية و يقدر يغلط فيك اللي ماكيعرفكش أولا شحال ماشافك يقول غير الواحد فعلا تبدل المظهر ديالو بسباب السبور." "الجديد عند الشينوا.. مع الهوس اللي كاين بالمظهر خرجو تريكو كيبين بنادم مفورمي بعدما الغالبية غلاضو بسباب الحجر الصحي"
"علمت “كود”، من مصادر محلية، أن طريق الصويرة القديمة، شهدت مساء اليوم السبت، حادثة سير خطيرة، ذهب ضحيتها موظف شرطة يعمل بالمصلحة الولائية للشرطة القضائية في مدينة آسفي. وقالت المصادر أن الهالك كان غادي على مثن دراجته النارية، قادما من مصطاف الصويرة، قبل أن يتفاجئ بسيارة تصدم دراجته وترديه قتيلا. وقد أمرت النيابة العامة بإحالة جثة الهالك على مستودع الأموات من أجل إخضاعها لعملية التشريح الطبي." "بوليسي مات فكسيدة حدا آسفي"
"تعرضت مرات الرئيس الأمريكي، ميلانيا ترامب، لموقف محرج خلال زيارتها لليابان برفقة زوجها دونالد ترامب. خلال نزولها برفقة زوجها دونالد ترامب، اضطرت ميلانيا إلى ترك يد زوجها على السلم لتسارع إلى التقاط فستانها الذي ترتديه. وأظهر مقطع فيديو لحظة نزولها من الطائرة الرئاسية الأمريكية في مطار طوكيو، الفستان الذي ترتديه قد بدأ بالتطاير، بسبب الرياح القوية. " "موقف محرج لمرات ترامب فمطار طوكيو – فيديو"
"أعلن لاعب يوفنتوس والمنتخب الأرجنتيني، باولو ديبالا عن إصابته بفيروس كورونا، هادي أخبار مؤكدة نشرتها المواقع الإيطالية. وفنفس السياق، أعلن نادي ميلان تعرض باولو مالديني، أسطورة الروسونيري ومديره التقني، وولدو دانييل، لاعب الفريق، للإصابة بفيروس كورونا.  المصادر الإيطالية، قالت نقلا عن مصادر صحية قالت بلي اللاعبة اختالطو بأحد الأفراد الذين أصيبوا بفيروس كورونا، وظهرات عليهم علامات الإعياء، لي بينات إصابتهم بكورونا فيروس." "فيروس كورونا ولا كيضرب فاللعابة ديال الكالتشيو.. ديبالا ومالديني وولدو تصابو"
"محاين دونالد ترامب غادية وتزاد. تويتر سد ليه نهائيا الجمعة حسابو. برر هاد الاغلاق فبيان رسمي بسباب “خطر حدوث مزيد من التحريض على العنف” دابا هاد الشي تزاد على قرار كل من فايسبوك وانستغرام حظر حسابيه “الى أجل غير مسمى”. وهاد الشي كولو عندو علاقة بهجوم اتباعو على الكابتول =مقر الكونغريس الامريكي= لاربعا اللي فاتت. ترامب ولى ممنوع قبل ساعات من نشر التويتات على الحساب الرسمي المخصص لرئيس الولايات المتحدة الأمريكية (@بوتوس). رئيس امريكا المنتهية ولايتو كان دار فيديو استنكر فيه اعمال العنف ولكن اللي وقع وقع.." "من بعد الهجوم على الكابيطول.. تويتر بلوكا حساب ترامب فخطرة"
"شي وحدين حاكينها في هادوك لي مكيديرو والو في الحياة من غير أن عندهم عدد متتبعين كبار في انتسكَرام وكيعيشو فابور بلا ريال بلا جوج. البارح بيراطاو الكونت ديال سارة فلورانس مرات الممثل أنس البوز لي كان عندها شي 200 ألف أبوني وعاطياها العراضات والضوران باسم “بلوغوز” وحتى شي بلوكَين مشفناه. ايوا سيدة ملي داو ليها الانتسكَرام كعات وحقدات على الوضع، وراجلها بدا كيحط في الكونت ديالها وكيحزر فيها ويطلب الناس باش يتآبوناو في الحساب جديد.  " "مرات الممثل أنس الباز حاقدة وراجلها كيحزر فيها"
"عاشت مدينة العيون، خلال الأشهر الأخيرة على وقع الإستعدادات لبطولة كأس افريقيا لكرة القدم داخل القاعة “الفوتصال” طوطال 2020 . وعمدت اللجنة المنظمة بالإضافة إلى جميع المسؤولين بولاية العيون وجماعة العيون ومجلس الجهة على ترتيب القاعات المحتضنة للبطولة منها قاعات التدريب، والقاعة الخاصة باحتضان مباريات الكان، فيما تم توفير جميع الأمور اللوجيستيكية كالفنادق وحافلات التنقل الخاصة بالبطولة الإفريقية، التي تعرف مشاركة سبعة دول من غير المغرب. هذا وستعيش مدينة العيون، على وقع عرس رياضي إفريقي كبير، حيث من المرتقب حضور شخصيات وازنة من الاتحاد الافريقي ومسؤولين من المملكة ومن الجامعة الملكية لكرة القدم، لحفل الافتتاح الذي ستحتضنه قاعة الحزام بالمركب الرياضي الحزام، والتي اكتست حلة جديدة. " "ها فين غادي تلعب بطولة كأس افريقيا للفوتصال بالعيون -تصاور"
"علمت “كود”، أن عناصر الدرك الملكي بمحور الطريق السيار الرابط بين بني ملال وبرشيد تمكنت، مؤخرا، من تفكيك عصابة للاتجار في القطع الأثرية المسروقة والمهربة. وجرى توقيف المشتبه به الأول بمحور الطريق السيار، قبل أن يتم اعتقال باقي أفراد العصابة بمنطقة تاكزيرت بإقليم بني ملال متلبسين بحيازة العديد من القطع الأثرية، ويتم إحالتهم على  النيابة العامة المختصة." "الجدارمية طيحو عصابة للاتجار في القطع الأثرية المسروقة"
"أزمة “طوماس كوك” تخلق حالة استنفار بقطاع السياحة الوطنية. المدير العام للمكتب الوطني المغربي للسياحة عقد، صباح اليوم الجمعة، لقاء مع أصحاب الفنادق التي ترتبط بشراكات مع المؤسسة المشرفة على تنظم رحلات للبريطانيين، والي أعلنت إفلاسها، قبل أيام. هاد الاجتماع، وحسب بلاغ للمكتب، حضره كل من والي جهة أكادير سوس ماسة درعة”، والمدير العام لمكتب الوطني المغربي للسياحة، ورئيس المجلس الجهوي للسياحة بأكادير، مرفوقا بأصحاب فنادق، وخصص لمناقشة الحلول التي يمكنها إنهاء أزمة زبناء “طوماس كوك” الذين لديهم حجوزات في فنادق المدينة، والذين لم يتبق منهم سوى 268 سائحا. وحسب المصادر نفسه، فإن تعهدوا بضمان إقامتهم، وهو الموقف الذي التزم بها أصحاب فنادق بمراكش." "إفلاس “طوماس كوك” خالق استنفار بقطاع السياحة الوطنية. اجتماعات مكثفة مع مالين الاوطيلات فأكادير ومراكش لحل أزمة 269 سائح بريطانيين فالمغرب"
"فاش يا الله بانو فيديوات روتيني اليومي كانو العيالات لي كايديروهم كايركزو على الجمال مثلا و كاتوريك كيفاش تغسلي البشرة ديالك ! آشمن كريمات ترطبي بيهم وجهك ! شنو هوما الوصفات لي تقشري بيهم الخلايا الميتة ؟! و لا مثلا كاتوريك المرا شنو كاطيب لولادها و راجلها و لاكانت شي حادگة لالة و مولاتي راه كاتستافدي منها ! و لا كاتوريك “اللايف ستايل “” ديالها ! فين خرجات ! فين مشات ؟ هاهي فين دوزات العطلة مع الاسرة ديالها! هاهي فين خرجات تقدات الحوايج لولادها ! ها الحمام الجديد لي مشات كسلات فيه عظامها ! المحتوى ديال روتيني كان كايتمحور حول الجمال و اللباس و الماكلة ( المواضيع لي كاتهم اغلب النساء ) و لكن بالنسبة لوحدة مزلوطة باغا تاهي دير محتوى فيوتوب و دخل بيه مصيريف ، واش غادي تقدر على الطياب ؟ الطياب ماشي ساهل، خاصو المقادير يعني الگرمومة حيت خاصك تشري الفرماج و لاكريم فريش و اللحم و الدجاج ! و بالاضافة للمقادير خاص الخبرة د الطياب و تكوني كبرتي وسط اسرة كاطيب اصلا و عندها ماطيب! الجمال كايبغي تاهوا الگرمومة حيت الكريمات و الماركات ماشي ساهلين ! اللباس حتى هوا! آشنو غايشيط لوحدة مزلوطة وسط هادشي باش دير محتوى فاليوتوب ؟ غايشيط ليها داكشي لي شاط لجداواتها قبل منها ! “الجسد” ! الجسد هوا راس المال الوحيد لي ماعمرو ماخوا بالعيالات و فاش كاتقواد كاتقواد كاين فيهم لي كاتختار تاجر بيه باش تعيش! و هادشي لي كانشوفوه ففيديوات روتيني اليومي راه ماهوا الا وسيلة حديثة للدعارة ، حيت شنو هي الدعارة فالاصل ؟ هي انسان كايبيع الجسد ديالو مقابل المال ! وا راه كيما “القحبة” القديمة كاتبيع الجسد ديالها لواحد يستمتع بيه مقابل المال ! “القحاب ” الجداد كايبيعو تراميهم فاليوتوب من اجل فلوس الادسنس! هي فورم جديدة ديال الدعارة ! كايلتاجؤو ليها العيالات لي ماقادينش يخرجو ليها فرا و يعريو على اللاص نيشان ! و فنفس الوقت باغين يدخلو الفلوس و يحسنو من الظروف المعيشية ديالهم ! يوتوب اليوم هوا شارع الراشيدي ديال البارح. مع انعدام القراية و الفلوس و الخبرة و لاكريم فريش فالثلاجة ! كاتبقا الترمة ! هي الوحيدة لي ماعمرها ماكاتخوي بمولاتها !" "آشمن محتوى غادير ليك مرا مزلوطة فيوتوب ؟! الطياب كايبغي المقادير والفلوس والخبرة! لي حطيتي عليها يديك خاصها الگرمومة و لا المعرفة! و كيما العادة كايبقا الجسد منذ القديم هوا راس مال المرا فاش كايضربوها الحيوط! و فيديوات روتيني اليومي هوما نوع جديد ديال الدعارة 2.0"
"“كنحس بحال إلى الله نسى مادازش على القرية ديالنا”، هذ العبارة جبدات على سناء عكرود، الممثلة والمخرجة المغربية، بزاف ديال الانتقادات، بعد صدورها على لسان بطلة فيلمها الجديد “ميوبيا” اللي مازال ماتعرض فالقاعات السينيمائية، لكنه عانى من التسريب وتم تداولو بشكل كبير على مواقع التواصل الاجتماعي. فأول خروج إعلامي لعكرود، المخرجة وكاتبة السيناريو ومؤدية دور “فاطم” بطلة الفيلم، وضحات سبب استعمال هذ العبارة والمغزى ديالها بالقول: “البطلة فاطم اللي تلفظات بهذ الهضرة كتقصد بالله اللي نساها زعما جنودو اللي نساوها أو هملو حقها فالوجود كأي إنسان حر، كتعاتب بكلامها الله لأنه وملاذها وكل ما لديها، بالنسبة ليا عمري ما شفت شي طريقة في التعبير عن حب لله أكثر رقة من طريقة فاطم “. وفحديثها على البطلة فاطم، قالت عكرود، فحوار ليها مع “كود” غيتنشر من بعد: “هي بسيطة التفكير، وفي نفس الوقت شاملة ومتسامحة مع الآخر، لأن الوجود بالنسبة ليها كيتلخص في الحب والحرية والحق، والله هو القوة العليا بالنسبة ليها وهو إله الجميع، بحال اليهودي بحال المسلم بحال المسيحي…”. وفسؤال “كود” عكرود واش فكرات فمدى تقبل الجمهور لمثل هذ التصورات والتفاعل معاها بشكل إيجابي،  جاوبات: “ملي كنخلق شخصية أو عالم ما، ماكنسولش واش المشاهد مستعد ليه، ما دام أنا تكلمت عليه إلا والناس حتى هما قادرين عليه، ومستعدين يتفاعلوا معاه، وإن حدث وعنفتهم بشكل ما، بعبارة ما أو مشهد، فهذ التعنيف مقصود، من أجل إحداث صدمة فنفسيتهم، غير ما تكونش مبتذلة”. وكتقول عكرود بللي الهدف الأساسي من الفيلم هو خلق شعور بالقلق والخوف عند المتلقي، اللي يخليه يفكر فوضعية فاطم، على اعتبار أن العالم كلو فيه العديد من الناس بحالها." "فأول خروج إعلامي ليها بعد ضجة فيلم “ميوبيا”، سناء عكرود كتشرح لـ”كود” علاش البطلة قالت “الله نسى مادازش على القرية ديانا”: فاطم كتقصد بالله اللي نساها زعما جنودو اللي نساوها أو هملو حقها فالوجود كأي إنسان حر كتعاتب بكلامها الله لأنه كل ما لديها"
"  بحر الفنيدق لاح البارح السبت جثة شاب، لم يتم التعرف على هويته. وحسب صورة منشورة بمواقع التواصل الاجتماعي ، كان الضحية يرتدي سترة نجاة وماعرفوه واش حراگ ولا مقتول بسباب تصفية حسابات بين عصابات تهريب المخدرات بين ضفتي المضيق. ورجحت تقارير إخبارية، أن الجثة ربما تعود إلى أحد الشبان الذين يحاولون يومياً الهجرة بطريقة غير شرعية عبر السباحة من  السواحل المغربية في اتجاه مدينة سبتة. وتم نقل جثة الضحية إلى مستودع الأموات، في حين تم فتح تحقيق لتحديد هوية الضحية وأسباب وفاته. https://www.ceutaactualidad.com/articulo/inmigracion/cadaver-joven-aparece-playa-castillejos-ataviado-chaleco-salvavidas/20210424185241122996.html" "الفنيدق.. البحر لاح جثة شخص ماعرفوه واش حراگ ولا مقتول بسباب مافيات الحشيش"
"-أقدمت فتاة عشرينية  على الإنتحار غرقا ، بإلقاء نفسها بشاطئ مدينة أكادير، بعد إحتسائها لكمية زائدة من الخمر مع عشيقها الذي حاول منعها ، لكن الظلام الدامس وهيجان البحر حال دون إنقاذها ، لتموت بطريقة مأساوية /مراكش الأن – مصرع “باشا” منطقة البرنوصي بمدينة الدار البيضاء ، نتيجة إنقلاب سيارته التي كان يقودها بالطريق السيار، عقب رشقه من طرف مجهول بحجارة /شوف تيفي – عثر بمنطقة خلاء قرب مركز “البهاليل” التابع لإقليم صفرو ،على جثة شاب ثلاثيني قتل في ظروف غامضة /برلمان – إعتقلت شرطة مدينة “نابولي” بجنوب إيطاليا ، مهاجرا مغربيا مبحوث عنه في المغرب ، بموجب مذكرة بحث دولية أطلقتها السلطات المغربية منذ 16 سنة ، للإشتباه في قتله رجل أمن مغربي بمدينة مراكش سنة 2002 / اليوم24 – لقي شخص في عقده الثالث مصرعه بعد تعرضه لطعنة من طرف زوج شقيقته ، عندما تدخل لمحاولة فض نزاع عائلي ، بالجماعة الترابية “ايت فاسكا” ضواحي مراكش /برلمان – عثر مواطنون على جثة خمسنيي بمنزله ، بعد أن إنتبهوا لإختفائه عن الأنظار لأيام ، وإنبعاث روائح كريهة بالمنزل حيت يقطن  في حي “الوفاق” شرق العيون/كود – تمكنت السلطات الإسبانية من إعتقال مغربي يبلغ 37 سنة ، كان موضوع 6 مذكرات بحث دولية ، متلبسا بحوزته 276 كلغ من الحشيش تبلغ قيمتها أزيد من مليون و500 أورو ، ومسدسين  أحدهما تم تعديله  كمدفع رشاش عسكري ، وقد  تحصل على هذه الكمية عن طريق السطو على تجار مخدرات منافسين /اليوم24 – أدانت محكمة إقليم “أبييدو” الإسبانية ، مهاجرا مغربيا ، بالسجن النافد لمدة 26 سنة ، لمتابعته بتهمة قتل زوجته الإسبانية  بمليلية / زايو سيتي –  جرى العثور على جثة شخص كان يعيش حياة تشرد ، جثة هامدة بمركز “العامرية” بإقليم قلعة السراغنة ، وتم نقل جثة الهالك إلى مستودع الأموات بمراكش /كش24 – شب حريق بمحل لبيع “البونج” والأفرشة بدوار “الشيخ المفضل” أمام “سوق الصالحين” تابريكت بمدينة سلا ، ما أدى لخسائر مادية كبيرة ، بالإضافة لإحتراق سيارة صغيرة كانت متوقفة أمام باب المحل /هوية بريس  " "أش واقع اليوم: ها حصيلة الانتحار والاغتصاب والتشرميل والغرق اليوم"
"علمت “كود”، من مصادر خاصة، أن الجنرال دوبريكاد، عبد الرزاق بوسيف، توصّل خلال الأيام القليلة الماضية، بتقارير تتضمن أخبار غير عادية عن جهاز الوقاية المدنية، الذي عين على رأسه قبل نحو سنتين، خلفا لعبد الكريم اليعقوبي الذي أعفاه الملك محمد السادس من منصبه. ووفق ما كشفت عنه مصادر “كود”، فإن لجنة تفتيش كانت قد زارت بشكل مفاجئ عدد من القيادات الإقليمية للوقوف على السير العادي بهذه المرافق، ومدى نجاعة مسؤوليها في تدبير المهام المنوطة بهم، سيما بالعاصمة العلمية فاس، التي تعرف بعض الاختلالات في معالجة ملفات استثمارية ذات بعد تجاري وسياحي ستعود لها “كود”، في ضرب صارخ للتعليمات الملكية الأخيرة. يذكر أن الجنرال دوبريكان بوسيف المفتش العام لجهاز الوقاية المدنية من انهار حد رجليه فهاد المؤسسة لكبيرة وهو كيحارب الفساد اللّي خلاوه ليه ولقا لعجب ومزال غادي لقا يلا قلب مزيان." "خاص.. الجنرال دُوبريكاد بوسيف محيّح على البومبية وتقارير خايبة غادي تقدر تورط مسؤولين كبار فجهاز الوقاية المدنية"
"كيقول واحد المثل ما يصح إلا الصحيح، وهادشي لي وقع لقناة Mbc5 لي دخلت للمغرب باش تلمع صورة آل سعود القاتمة خصوصا في سنوات الأخيرة بعدما طيح بنسلمان المملكة في مشاكل كبيرة. القناة السعودية فشلت في أنها دير بلاصتها في المغرب واخة دخولها كان بالفلوس الصحيحة وبغات دير ثورة في الإنتاج التلفزي المغربي، إلا أنه الإحصائيات كتبين بأنها ما عندهاش شعبية وسط لمغاربة واخة الحملة الإشهارية الصحيحة لي دارت. قناة mbc5 بدأت من النهار الأول خاطئة وعوض ما تركز على فنانين مغاربة ديال بصح لي ممكن يعطيوها منتوج فني يليق، مشات للمؤثرين ديال الأنستكرام وتقداتهم بالجملة وعولت عليهم يشهرو القناة في حين هوما ما دايرين بلاصتهم حتى وسط المجتمع المغربي وكيعرفوهم غير الناس شوية من الناس ديال الأنستگرام. الإحصائيات الصادرة ولي كتقول أنه 75% من المغاربة كيشوفو القنوات المغربية التابعة للشركة الوطنية للإذاعة والتلفزة ودوزيم في وقت الذروة في شهر رمضان، كتبين تفضيل لمغاربة للقنوات الوطنية على القناة الدخيلة، وتبين انه كاينين مغاربة ما كيعرفوهاش بمرة. الأرقام المعلنة كتقول إنه باقي المغاربة ولي النسبة ديالهم 25% كيتبع القنوات الاخرى التابعة للقطاع الخاص، منها، شذى تيفي وقناة تيلي ماروك وقنوات أخرى عددها 1000 قناة. القناة الدخيلة لي بغات تطمس بعض المعالم المغربية بحال سينيما ريالطو، وبغات تشري كلشي بالفلوس خاصها تعاود سياستها الا بغات طول شوية، واخة الصراحة أي حاجة فيها السعودية مازال ملطخة بدم الصحافي خاشقجي وصعيب تحيد على المدى القريب." "فشل كبير لقناة Mbc5 لي عولات على المؤثرين والمؤثرات باش دير بلاصتها فالمغرب.. الاحصائيات أكدات انها ماطفراتوش وبصمات أن الفلوس عمرها كانت الحل الوحيد"
"طالب رئيس الحكومة، سعد الدين العثماني، اليوم الخميس السلطات المحلية والإقليمية في جميع المناطق السياحية أن تشتغل بفرق تناوب ومداومة، وأن تضع رقما هاتفيا أخضر للاستجابة لطلبات المواطنين، وتتفاعل مع شكاياتهم أو طلبات الاستغاثة أو لتلقي معلومات حول وجود نقص أو اختلال. كما دعا العثماني خلال انعقاد المجلس الحكومي المواطنين إلى توخي الحذر في الطرقات التي تعرف اكتظاظا كبيرا خلال العطلة الصيفية، وإلى احترام قانون السير. وزاد قائلاً: “إن ما يهمه هو “الأمن والأمان لجميع المواطنين، وبالنسبة للذين يقصدون الشواطئ، نطالبهم باتخاذ الاحتياطات اللازمة، لأننا نتأسف لحوادث الغرق التي تقع، وندعوهم للاصطياف في الشواطئ المحروسة وعدم الاقتراب من تلك غير المسموح بالسباحة فيها لأن المخاطرة غير مأمونة”." "الحكومة تطلب بوضع رقم أخضر للكشف عن الاختلالات وطلبات الاستثغاتة فالعطلة الصيفية"
"طاردات وحدة لخفر السواحل تابعة للبحرية الملكية حدا مضيق جبل طارق ، زودياك سريع وكانو فيه 3 ديال مهربي المخدرات عندهوم جنسية صبليونية. هاد الموقوفين لقاو عندهوم شي طن ديال الحشيش. مصدر عسكري كشف بأن هاد المهربين تم تسليمهم مع المحجوزات كلها لمصالح الدرك الملكي بميناء القصر الصغير المختصة ترابيا باش يكملو معاهوم التحقيقات والأبحاث التمهيدية بإشراف من النيابة العامة المختصة." "بعدما تبعات الزودياك ديالهم.. البحرية الملكية حجزات طن ديال الحشيش عند صبليونيين حدا جبل طارق"
"العثماني طار من مراكش بعد إلقاءه، اليوم الاثنين، الرسالة الملكية الموجهة إلى المؤتمر الحكومي الدولي المنظم من طرف الأمم المتحدة، الذي عرف المصادقة على الاتفاق العالمي حول الهجرة. سبب إسراع العثماني في العودة من مراكش إلى الرباط، هو عقد الأمانة العامة ل «البيجدي»، برئاسته، اجتماعا استثنائيا، اليوم الاثنين، ابتداء من الساعة السادسة والنصف للنظر في المستجدات المرتبطة بإحالة قاضي التحقيق لملف عبد العلي حامي الدين، على غرفة الجنايات، بعد متابعته بتهمة المساهمة في القتل، وفق ما علمته “كود”. وكان العثماني التقى، قبل مغادرته المدينة، المستشارة الألمانية أنجيلا ميركل، ورئيس الحكومة الإسبانية بيدرو سانشيز." "حامي الدين رجع العثماني كيجري من مراكش للرباط بعد إلقاء الرسالة الملكية الموجهة إلى المؤتمر الحكومي الدولي المنظم من طرف الأمم المتحدة"
"بوليس دبي كان شد مريم حسين، من بعدما احتفلات بعيد ميلادها فجوج مطاعم مطاعم مختالفة بلا ماتحتارم تدابير الوقاية من كورونا اللي فارضاهم الامارات، واخا هي كانت نكرات هادشي وقالت ان المطعم هو اللي فاجأها بگاطو والناس تجوقو عليها.  واستغل الإعلامي صالح الجسمي، خو الفنان حسين الجسمي، هاد الفرصة باش يطلعها على مريم حسين، عبر ستوري على حسابو في إنستگرام. وللاشارة صالح الجسمي كان هو السباب فدخول مريم حسين للحبس للمرة الأولى، بعدما كانت شطحات بطريقة “سيكسي” مع الرابور المريكاني تايگا، مهم هو ديما تابعها وديما كيتسنها تغلط باش يسخر منها ولا كثر. " "الجسمي عاوتاني مطلعها على مريم حسين بعدما شدها بوليس الإمارات للمرة الثانية"
"الحرس المدني والبوليس الصبليون، علنو على تفكيك شبكة اجرامية متخصصة فتهريب الحشيش والحراكة لإسبانيا. هاد العملية اللي طلقو عليها اسم كانديل فواراس، بدات فيها التحقيقات فشتتبر 2020، وشدو فيها 8 دالمتهمبن، اللي كانو كيحركو الناس بمقابا مادي كيوصل حتى ل2000 اورو للفرد. التحقيقات كانو وصلو لأن هاد الشبكة كتهرب احشيش والحراكة من المغرب لمليلية فالزودياكات، وكتولي تهربهم مرة ثانية لاسبانيا." "أمن مليلية شد اكبر شبكة لتهريب الحشيش والحراكة "
"أدانت المحكمة الإبتدائية ديال طنجة  محامي مزور، وحكمات عليه بالحبس، بعدما عتاقلاتو عناصر الشرطة القضائية بمنطقة فبني مكادة  فشتنبر من 2020، وتابعاتو النيابة العامة بتهمة إنتحال صفة ينظمها القانون والنصب. المحكوم كان كيدعي أنه محامي معروف فطنجة، وكيقول لضحاياه انه غيتوسط ليهم باش ياخذو محلات تجارية فأسواق القرب بعدة مدن مغربية مقابل مبالغ مالية مهمة، وفالتحقيق معاه تبين انه خذا أكثر من 80 مليون سنتيم من أشخاص بمدن مختلفة. وقضت ابتدائية طنجة، بالحكم على المتهم ب 3 سنوات حبسا، وأداء غرامة مالية قدرها 500 درهم، وتعويض 3 ضحايا وإرجاع لهم ما إستولى عليه، حيث سيعوض الضحية الأول بـ 30 ألف درهم والضحيتين الثاني والثالث بـ 5 آلاف درهم كل واحد منهما." "المحامي المزور اللي تشد فطنجة كينصب على الناس ضربوه بـ 3 سنين ديال الحبس "
"كاتخطط شركة “تويتر” باش تزيد عدد من الإيمونتيكون بحال “فايسبوك” باش الناس يتفاعلو أكثر بيناتهم. “تويتر” كايفكر يدير 5 من هاد الإيموتيكون (ردود الأفعال) منها: قلب، ضحكة، تفكير، حزن و ايتسامة. ولحدود الساعة مستخدمي “تويتر” عندهم إمكانية يديرو رمز القلب فقط، ويعاودو يبارطاجيو تويت إلى عجبهم." "“تويتر” غادي يدير إيموجي بحال “فايسبوك” باش يكون تفاعل أكثر بين الناس"
"علمت “كود”، أن أستاذا شابا حديث التخرج بمدينة أزيلال مات الجمعة الفايتة داخل منزله اختناقا بسبب الغاز القاتل المنبعث من حطب التدفئة. المرحوم بغا يدفي راسو بسبب البرودة الشديدة التي تعرفها المنطقة بسبب تساقط الثلوج. وجرى نقل جثة الهالك الى مستودع الأموات  قصد عرضها للتشريح الطبي لمعرفة ظروف وأسباب وفاته ، فيما باشرت المصالح الأمنية تحقيقاتها في النازلة. وأدت الوفيات المتكررة إلى تأكيد المركز المغربي لمحاربة التسمم واليقظة الدوائية التابع لوزارة الصحة، أن الرقم أضحى مثيرًا للقلق، وأن العديد من الوفيات الناتجة عن التسمم تحدث عن طريق الخطأ وفي المنزل في أغلب الأحيان." "ازيلال.. استاذ عاد تخرج بغا يدفي راسو بسباب الصميقلي صدق ميت مخنوق"
"  تحول فندق بمراكش إلى قبلة لنجوم العالم هاد العشية استعدادا للماتش الاستعراضي، لي غادي يكون بملعب الشيخ الاغضف ف العيون غدا الأربعاء في إطار الاستعدادات بالمسيرة الخضراء. بزاف ديال اللعابة جاو بكري للأوطيل، وفيهم لي جاب معاه مراتو، بحال ريفالدو واللاعب المصري خالد الغندور ولعابة أخرين. أغلب النجوم وصلوا وتصوروا مع المعجبين وعطاوا تصريحات للصحافية. كلشي كان فرحان حتا البرازيلي كافو اعطا تصريحات بالبرتغالية وشي شيوية ديال صبليونية. وبعض اللعابة الأفارقة فضلوا يشيشو، وهما كيتفرجوا ف الماتش ديال برشلونة وسلافيا براگ، من بينهم السنغالي الحاجي ضيوف. بقاو شوية ف الأوطيل، ومن تم توجهوا لفندق اخر باش يتعشاو فيه. اللعابة وبعض المنظمين والمسؤولين غادي يمشيو غدا ف الصباح العيون في طيارة خاصة من مطار مراكش المنارة وطيارة أخرى غادي تدي الصحافيين المغاربة والأجانب." "ماتش دالعيون…نجوم تلات بيهم فمراكش وخراين جاو مع عيالاتهم.. والحاجي ضيوف شيش قبل ما يمشي"
"  أفاد مصدر ثقة ل”كود”، أن لجنة طبية تشمل طبيبا وممرضا، يعكفان منتصف نهار اليوم الجمعة، على زيارة العائلات التي جرى إخضاعها للحجر الصحي، بفندق أميمة، في العيون. ووفقا لمصدر “كود” ستقوم اللجنة الطبية المختصة بأخذ عينات دم من المعنيين بالأمر في سياق تتبع ورصد حالتهم الصحية، بالإضافة لمعطيات أكثر حول حالتهم الصحية، ومعلومات حول أماكن تواجدهم ومرورهم وتوقفهم أثناء رحلة العودة إلى مدينة العيون التي وصلو إليها يوم أمس الخميس. ويذكر ان نحو 45 شخصا يخضعون للحجر الصحي بفندق خارج مدينة العيون، بعد السماح بولوجهم بشكل إستثنائي لمدينة العيون قادمين من مدن الشمال، ليجري إخضاعهم للحجر الصحي إحترازيا، حيث وفرت لهم ولاية جهة العيون الساقية الحمراء، المأوى والمأكل والمشرب والأدوية اللازمة إلى حين التأكد من عدم وجود أي حالة إصابة بفيروس كورونا." "لجنة طبية مشات تاخد عينات الدم ديال 45 واحد فالحجر الصحي فالعيون"
"مول النصوصة شاب مغربي شبعان خبز حسب عائلتو والجيران القايد كان كيخدمو يتعاون مع السلطة من اجل فرض الحجر الصحي، داك اللعبة ديال يكون هو اللول يتلاح على الميزان ديال الخضارة وصحاب الديسير، و ينقز على الريدو ديال مول الحانوت يهبطو، ويجري على البراهش يطلعو ينعسو وكاع دوك التدخلات البطولية لرجال الداخلية لي موثقة بالفيديو، وحسب جيرانو نيت وواليديه كان أنه كان موعود باش يولي مقدم وراه كان خدام مع القايد والسلطة في الحومة كيعاونهم، وطبعا راه مكانش غير دايز ولقى أساتذة الكونطرا دايرين مسيرة وناض يجمع فيهم بالنصوصة حدا البوليس والمخازنية والقايد نيت ومعاه مقدمية وحدين خرين كانو خدامين نفس الخدمة معاه، كالسين يسلخو ويعتاقلو وفي اللخر طلع خونا شخص مجهول وشدوه وسيفطوه بعام ديال الحبس، السلطة لي جابتو لتم باش يسلخ هي لي شداتو وسيفطاتو بعام ديال الحبس. مول النصوصة حكار باين من الطيارة وهاديك العصى لي عطا للأساتذة ماعندها معنى، وحتى الى كان مقدم كاع راه ماخاصوش يجيبو القايد لتم لأنه ماعندو تكوين ماداير تدريبات على تفراق المسيرات والمظاهرات، ولكن أنه يمشي للحبس بوحدو من دون الناس وينكروه الزغبي وهو لي كان  معاونهم على مالين لكرارس والحوانت طيلة الحجر الصحي، وحتى حس براسو مخزن وأنه من حقو يسلخ بنادم واخا بلا كسوة، تدخلات السلطة وفيقاتو من الكلبة بأبشع طريقة ممكنة وهي عام جيال الحبس في وقت كورونا بلا زيارة ، حتى واليديه ماغاديش يشوفهم، راه خايبة بزاف أنه يتحاكم هاكاك غير بوحدو ويتحمل المسؤولية الفردية على الإعتجاء على الأساتذة، بينما في الواقع راه كان كيسلخ مع لخريين وهو شداتو الكاميرة وغير قوات عليه الهدرة قدماتو السلطة للحبس غير بوحدو صيك. الحكم على مول النصوصة قاصح بزاف ماشي حيت المدة طويلة أو أن الجريمة لي دار ماتستاهلش العقوبة، ولكن حيت مشا فيها بوحدو وتدارت عليه حملة كأنه بحال شي جلاد ديال عهد الرصاص، هو على حساب مكيبان خونا متحمس بزاف لإرضاء السلطة وكون كان في سنوات الرصاص كان غادي يعذب ويسلخ على خاطرو مكاين كاميرات مكاين فايسبوك، هاد الحكم غادي يخلي الشباب يفقد الثقة في السلطة إلى شي نهار طلباتو يتعاون معاها وتحمس وزاد شوية من راسو غادي يلقى راسو في عكاشة عوض يتدار ليه شي تكريم، حيت المخزن مكيبغيش الزيادة والحماس الفايت الحد، دير داكشي حدو قدو راك مزيان تزيد من راسك يتخلاو عليه وتمشي للحبس، والدليل هاهو مول النصوصة يعاود ليك." "الشباب غادي يفقد الثقة في السلطة وغادي يتجنب يتعاون معاها مادام أنها كتنكر أبنائها المتعاونين بحال لي وقع لمول النصوصة تحمس لخدمة السلطة جاب عام ديال الحبس بلا زيارة"
"فلسطين بعيدة علينا، بكثر من 3000 كيلوميتر،لاهي لا القدس، اذا من المنطقي أنه حنا كمغاربة إعارة الاهتمام لقضيتهم مفروض تكون حاجة ثانوية، وحسب القناعة الأيديولوجية ديال كل واحد، ماشي واجب وطني. خاصة واننا حنا
مامطفرينوش عليهم، وعندنا جوج مدن محتلة، عاد مشكلة الصحراء المغربية لي كتعتبرها الأمم المتحدة “منطقة متنازع عليها”. “كود” سولات المغاربة واش خصنا نبقاو حاضيين فلسطين والقدس على حساب سبتة ومليلية و الصحرا ديالنا
وشكون لي خاص تعطاه أولوية في نظرهم ؟ وهادي كانت أجوبتهم " "ميكرو طروطوار كود. المغاربة: حنا ماعندنا مانديرو بفلسطين ولا القدس.. الأولوية لسبتة ومليلية والصحرا ديالنا"
"فاز ابن عرفة او سعد الدين العثماني بالامانة العامة لحزب العدالة والتنمية بعد مرحلة ثانية في انتخابات المجلس الوطني قبل قليل في المؤتمر الثامن. ابن عرفة جاب 1006 وجاب منافسه الازمي 912 وبلغ عدد الاصوات الملغاة 25 الحزب بهاد الرباح دخل مرحلة اخرى." "عاجل. البي جي دي يقوده ابن عرفة: انتخب امينا عاما ب52 بالمائة"
"هاديك الريسطو اللي كاينة فحي گوتيي فكازا واللي سبق لـ”كود” كتبات على شكون يحميها فولاية جهة الدار البيضاء، سبق ليها رجعات المطعم بواط. لا تباعد لا ماسكات للعاملين والموسيقى بالجهد وكلشي داخل فكلشي. الفيديو خرج وكلشي شافو. هاد الفيديو صورو شي برهوش اسمو مهدي ومنتاشر. دابا مول هاد الريسطو عندو شي ركيزة. حقاش عوض ما الدولة دير خدمتها وتحقق٬ ناض مولاها بدل الاسم كاع. “كود” زارتها تصدمات باللي اسم “بوكا كراندي” طار. حميدوش والي الدار البيضاء خاصو يعامل كاع ريسطورات لمرفحين بحال بحال. ماشي يسد لوحدين ويعاقب خراين ويغمض العينين على بحال هادو. راه تغير الاسم وتحيد الاضواء اللي بانت فالفيديو ما كيعنيش تكذب على الدولة. ساهلة باش تتأكد  " "كيفاش ريسطو “بوكا گراندي” رجعات بواط وعوض ما يرسل ليها الوالي التحقيق ويطبقو القانون ناض بدل السمية =صور"
"  اعتمدت سفارة الولايات المتحدة الأمريكية، اليوم السبت، خريطة المملكة المغربية كاملة بمقر السفارة الأمريكية بالرباط.  وأقرت سفارة الولايات المتحدة الأمريكية خريطة المغرب كاملة تشمل الصحراء في سياق إعترافها رسميا بالسيادة الوطنية على الأقاليم الجنوبية، وسلك بعد الإعلان الرسمي الموقع من طرف الرئيس دونالد ترامب، يوم الخميس، والإستعداد لفتح قنصلية لها بمدينة الداخلة.  ويشكل سحب سفارة الولايات المتحدة الأمريكية للخريطة التي تقسم المغرب وجها جديدا لإقرارها بالسيادة المغربية على كامل ترابها ودعمها للوحدة الترابية للمملكة المغربية. سفير امريكا فالمغرب وقع هاد الخريطة وبعد ما اثنى على الملك محمد السادس قال باللي غادي يهديها ليه موقعة عبر تويت في حساب السفارة الرسمي. " "سفير ميريكان هدى سيدنا اول خريطة كاملة بعد ما سيناها.. ها تصاور هاد الحدث الكبير"
"طالب عبد الفتاح زهراش، عضو هيئة دفاع المشتكيات ببوعشرين، بإستدعاء عدد من الشخصيات للإدلاء بشهادتهم في القضية. وطالب زهراش بإستدعاء رئيس الحكومة السابق عبد الاله بنكيران، ومصطفى الرميد وزير حقوق الانسان، ووزير الصحة أنس الدكالي، ونقيب المحامي عبد العزيز النويضي بالاضافة للصحافي سليمان الريسوني، معتبرا إياهم كشهود في هذه القضية. وبالاضافة إلى هؤلاء طالب زهراش بإستدعاء أسماء الموساوي، زوجة توفيق بوعشرين بسبب تصريحها لصحيفة الغارديان الذي قالت فيه أن بوعشرين تلقى تحذيرات من خاشقجي لكونه سيتعرض للأذى إذا استمر في انتقاد السعودية." "دفاع المشتكيات فقضية بوعشرين كيطلب استدعاء بنكيران والرميد ومرات بوعشرين وعدد من الشخصيات"
"الكازاويين كاعيين بسباب تهراس الطوبيسات الجداد، فحديثهم لميكرو “كود” قالو أن هذ المخربين مامربيينش وخاصهم حملات توعوية وتحسيسية للحد من هذ الآفة، بالإضافة لاعتماد عقوبات جزرية فحقهم. وبيضاوة شافو انه فكل مرة كتكون وسيلة نقل جديدة كتعتبر عند بعض الفئات أمور غريبة ودخيلة على المدينة، وبالتالي كتهرس وتشخشخ… المزيد من الآراء ديال المواطنين فالفيديو: " "ميكروطروطوار “كود”.. الكازاويين كاعيين بسباب تدكَديكَ الطوبيسات الجداد: هاد الناس مامربيينش وضروري من التوعية – فيديو"
"قالت صحيفة ال فارو دي سيوتا، الصادرة من سبتة، أن الهجرة من المدينة المحتلة الى كاستييخو، والتي انطلقت منذ اغلاق المعابر الحدودية بسبب كورونا، تحولت من الهجرة سباحة إلى الهجرة بالدراجات المائية. وأضافت الصحيفة ان عدد من العالقين المغاربة، في سبتة، والذين كانوا يرفضون في البداية العودة لعدم وجود  عمل في الفنيدق، وخوفهم على وظائفهم بسبتة، واعتقادهم أن الاغلاق سيستمر لأشهر فقط، اضطروا مؤخرا لتسجيل أنفسهم ضمن لائحة العالقين الذين تريد سلطات سبتة ترحيلهم دون أن يستجيب المغرب. وبعد انتظارهم طوال هذه المدة، تقول الصحيفة ان بعضهم شرع في الهجرة عبر الجيت سكي، مشيرة ان فصل الصيف سيعرف ارتفاع اكبر في هذا النوع من الهجرة من الجانب، حيث سيتحول الجيت سكي الى معبر بديل خلال هذا الصيف. " "بعد العومان. الهروب من سبتة لكاستييخو رجع بالجيت سكي"
"توفى، لبارح الاثنين 2 نونبر، النقيب محمد مصطفى الريسوني، فعمر 82 عام، بعد صراع مع المرض. وتعرف الريسوني بمرافعاتو المهمة فمجال حقوق الإنسان فالشمال، كيف هو عضو بارز ومن قيدومي المجلس الوطني لحقوق الإنسان، مع عهد فاش كانت سميتو المجلس الاستشاري لحقوق الانسان. تزاد الريسوني عام 1939 فتطوان، ومشا صغير لطنجة اللي قرا فيها وكبر، من بعد درس القانون فالرباط، والتحق بمهنة المحاماة سنة 1961 بمدينة طنجة." "مهنة المحاماة مكلومة فطنجة.. النقيب مصطفى الريسوني توفى"
"أجرت “كود” حوار مع حارس العمارة السكنية الكائنة بشارع الجيش الملكي، وسط مدينة فاس، التي ضبط بداخل إحدى شقهها، خلال الساعات الأولى من صباح اليوم السبت، أسلحة بيضاء ومتفجرات وأصفاد بلاستيكية، وغيرها من المواد الخطيرة، التي تخضع حاليا للتحاليل المخبرية الجاري بها العمل من طرف مصالح الشرطة العلمية والتقنية. سؤال: شحال هادي وهداك خونا اللّي طارو عليه اليوم “البسيج” وهو ساكن فعمارة “دنيا”؟ جواب: صراحة كان واحد هو اللّي كاري وهو اللّي جاو البوليس سولو عليه أما لاخور صاحبو جا عندو تقريبا هادي شي 8 أو 10 أيام لا اكثر. سؤال: بشحال كان كاري تما وواش كاينة شي كونطرا او لا والو؟ جواب: تقريبا كان كاري بشي 400 درهم او 500 درهم في اليوم الواحد ومكان داير لا كُونْطرَا مع مول الدار لا والو غير حاط ليه “لاكارط ناسيونال” ديالو وصافي. سؤال: كيفاش كرا ليه بلا “كونطرا”؟ جواب: هاد خونا اللّي شدوه اليوم كان كيقول ان الام ديالو غادي تجي من خريبكة لمولاي يعقوب ومول الدار سحابو بصّح لكن ف الاخير مجات لا مو لا والو.. وجا عندو غير واحد صحبو يقاربه سنا. سؤال: شنو الاحساس ديالك مني جاو البوليس باش يشدو ديك الارهابي؟ جواب: مكنذبش عليك عندي 3 ديال لوليدات وكولنا تخلعنا والزوجة ديالي بقوة الخلعة هبط منها الدم لكن دبا شويا لاباس. سؤال: كيفاش كان كيبان ليك ديك خونا ف الملامح ديالو واش عادي؟ جواب: عادي جدا كأي واحد من السكان وبيني وبينو غير السلام وصافي وحتى صاحبو مكاينش السلام بيني وبينو حيتاش عاد جا هادي شي 3 أيام والأعمار ديالهوم قريبا تتراوح ما بين 28 و 35 سنة" "حارس العمارة اللّي لقاو فيها متفجرات اليوم بفاس لكود. ها كيفاش عاشو سكان العمارة وها كيفاش كرا الشّقة زعيم الخلية اللّي كان غادي يرجع لبلاد حمام دم"
"برنامج “عندي ما يفيد” اللي كيقدمو الممثل مراد عشابي لي كيدوز في قناة “تيلي ماروك” حط الفيديو الترويجي الخاص بحلقة جديدة لي غادي تكون فيها اليوتوبوز “أسماء بيوتي” هي الضيفة. الفيديو لي المدة ديالو دقيقة و22 ثانية شاد البلاصة الثانية في ترتيب الفيديوهات أكثر مشاهدة في المغرب. لكن معظم التعاليق كان فيها انتقادات باعتبار أن مكان أسماء لي معروفة بالمعاطيات والسبان مع عائلة راجلها هو اليوتوب ومخاصهاش تدوز في القناة ويتفرجو فيها واحد الشريحة من الناس لي بعاد على العالم الافتراضي. لكن ورغم هاد الانتقادات كيبقى السؤال شكون هوما هاد الملايين لي كيتفرجو في الفيديوهات ديالها وكيخليوها تطلع فالطوندونس. وكمثال صغير غير اعلان مشاركتها في البرنامج هو الثاني هاد السيمانة. المغاربة شعب غريب وعجيب، فعلا. دارها مراد اللي ديما كيفاجأ اللي كيتفرج فيه. قافز وعلى بال وذكي " "دارها مراد. نايضة استضافة اليوتوبوز اسماء بيوتي المعروفة بالمعاطيات والسبان"
"جمال السلامي، مدرب الرجاء البيضاوي عبر عن فرحته بالفوز على الوداد البيضاوي فالديربي اليوم الأحد بمركب محمد الخامس فالدار البيضاء برسم الدورة 10 من منافسات البطولة. وأكد السلامي في الندوة الصحافية من بعد الماتش، أن الرجاء استغل الغيابات ديال الوداد في الدفاع “عيينا اللعابة ديالهم، من أجل استغلال الفرص، لي خلقناها في الشوط الثاني، وماركينا الهدف”. واعتبر السلامي أن فوز الرجاء البيضاوي في الديربي مستحقا “كنتمناوا نحافظوا على هاد الأداء الجيد فالماتشات جاية، وكنشكر اللعابة على المستوى لي قدموه فالديربي”. السلامي أشاد بمستوى جميع اللاعبين، خصوصا عبد اللطيف جبيرة واليأس الحداد، لي داروا ماتش زوين واخا عاد راجعين من الإصابة." "السلامي: عيينا اللعابة ديال الوداد قبل ما نماركيوا عليهم والربح مستحق"
"كشفت المندوبية السامية للتخطيط، في مذكرة لها، توصلت بها “كود”، إن نصف العاطلين (50,7%) هم في طور البحث عن أول شغل 44,4%) بالنسبة للرجال و63,0% بالنسبة للنساء). وأفادت المندوبية، فهاد المذكرة حول وضعية سوق الشغل خلال الفصل الأول من سنة 2020، أن ثلثي العاطلين 66,1% هم في بحث عن الشغل لمدة تعادل أو تفوق السنة (62,1% بالنسبة للرجال و%74,0 بالنسبة للنساء). من جهة أخرى، أوضحت المندوبية، أن 30,4% من العاطلين هم في هذه وضعية بطالة نتيجة للطرد من العمل أو لتوقف نشاط المؤسسة المشغلة." "اكثر من نص العاطلين فالمغرب مزال كيقلبو على الخدمة ومنهم عدد كبير عيالات"
"افادت يومية “اطلس انفو” اللي مقرها باريس ان جون بيير ماس وريني مارك شيكلي رئيس المقاولات السياحة « اي دي ڤي » ورئيس نقابة المقاولات اللي عندها علاقة بالسياحة =تور اوبيراتور= « سيتو » دارو رسالة لوزيرة السياحة والنقل الجوي نادية فتاح يوم 17 يونيو كطلبو منها اعادة فتح الحدود اللي مسدودة من 14 مارس بسباب كورونا فيروس واكدو بجوج ان اعلان تاريخ لافتتاح الحدود اساسي باش يبدا الحجز وبداية عودة الانشطة هاد الجوج قالو خاص هاد الحدود تفتح باش تبدا عمليات الحجز وهاد الشي وفق بروطوكول صحي يعاون بطريقة فعالة فتأمين المسافرين. واكدت الرسالة ان مهنيي السفر وشركات الطيران والبحرية معبئين لاحترام وفرض الاحترام لكل القواعد الصحية اللي غاديين يكونو مع فتح الحدود والاستقبال السياحي بالمغرب واشادا بما قام به المغرب فمحاربة كورونا فيروس" "ناس السياحة ففرانسا للمغرب: وفتحو الحدود باش نبداو نخدمو ونجيبو السياح"
"تمكنت عناصر فرقة الشرطة القضائية بالمنطقة الإقليمية للأمن بمدينة إفران، يوم أمس الجمعة 28 غشت الجاري، من توقيف شخص يبلغ من العمر 54 سنة، من ذوي السوابق القضائية، وذلك للاشتباه في تورطه في قضية تتعلق بالتغرير بقاصر وهتك عرضها باستعمال العنف والتهديد. وقد جرى توقيف المشتبه فيه على خلفية شكاية تقدمت بها فتاة قاصر تبلغ من العمر 16 سنة، اتهمته فيها بالتغرير بها واستدراجها على متن سيارته صوب منطقة خلاء بالمنطقة القروية “رأس الماء” بضواحي مدينة إفران، وذلك قبل أن يعمل على هتك عرضها وتهديدها بنشر مقاطع فيديو وصور فوتوغرافية التقطها لها خلال ارتكاب تلك الأفعال الإجرامية. وقد تم الاحتفاظ بالمشتبه فيه تحت تدبير الحراسة النظرية رهن إشارة البحث الذي تشرف عليه النيابة العامة المختصة، وذلك للكشف عن جميع ظروف وملابسات وخلفيات هذه القضية.  " "فضيحة جنسية هزات إفران: هتك عرض قاصر بالعنف وتهديد الضحية بنشر فيديوهات وصور ليها"
"محمد نبيل بنعبد الله الامين العام لحزب التقدم والاشتراكية الوزير السابق للسكنى وسياسة المدينة والتعمير كاين فالقاهرة. حاضر مع اصدقاء باش يشجع الاسود فماتش اليوم ضد الكوت ديفوار. بنعبد الله عزيز عليه المنتخب. كان حاضر فمونديال روسيا فصيف السنة اللي فاتت وتبعو دابا للقاهرة فكأس افريقيا. وقد اوضح فتصريح ل”كود” بفندق ماريوت القاهرة باللي جا لتشجيع الاسود “جيت باش نشجع الاسود”. يتوقع يجيو اخرين من المغرب باش يدعمو المنتخب،" "نبيل بنعبد الله ل”كود”: جيت نشجع الاسود"
"شهدت بلدة ميضار بإقلسم الدريوش اليوم الأربعاء، حادث كاد أن يتحول لفاجعة، بعد انقلاب سيارة لنقل التلاميذ. وقالت مصادر محلية، أنه لا توجد أي وفيات في صفوف الركاب، في حين جرى نقل المصابين إلى المستشفى لتلقي العلاج. " "بالصور. انقلاب سيارة لنقل التلاميذ هاد الصباح فاقليم الدريوش والمصابين داوهوم للسبيطار"
"قضت استئنافية الناظور بالسجن في حق سائق سيارة اجرة تم اعتقاله قبل شهرين وهو يحاول نقل اقراص القرقوبي من اقليم الدريوش نحو اقليم الناظور. وكانت عناصر الدرك الملكي قد اعتقلت سائق سيارة الاجرة بعدما حاول تفادي حاجز للدرك بالعودة الى العروي، حيث استغربت العناصر الامنية من الامر لتلاحقه وتكتشف وجود 420 قرص من القرقوبي داخل السيارة." "ربع سنين دالحبس لشيفور الطاكسي شدوه كيروج القرقوبي"
"الاتحاد الدولي لكرة القدم صادق رسميا اليوم الجمعة الرفع من عدد التغييرات في المباريات الجاية، بدل 3 ديال الشونجمو كيما كان معمول به سابقا. فيفا قررت تزيد في عدد التغييرات بشكل مؤقت، منين غادي تستأنف المنافسات الكروية، واللي توقفات من مارس الماضي، بسبب انتشار فيروس كورونا المستجد. وذكر بيان الفيفا أن التعديل الجديد فادي يطبق على القانون الرقم 3 للعبة، على أن يدخل حيز التنفيذ فورا، وغادي يشمل المسابقات حتى نهاية دجنبر الجاي. وأوضح “إيفاب” و”فيفا” في بلاغ مشترك أنهما سيحددان في وقت لاحق ما إذا كان يمكن تمديد هذا الخيار حتى نهاية 2021، وبالتالي تطبيقه في نهائيات كأس أوروبا للأمم." "رسميا.. 5 ديال التغييرات فالماتشات الجاية"
"علمت “كود”، أن وكيل الملك بالمحكمة الابتدائية الزجرية فكازا صيفط الجمعة الفايتة متهم بقرصنة حسابات بنكية دولية ببرامج معلوماتية للبنيقة في انتظار عرضه على الغرفة الجنحية التلبسية لمحاكمته. المتهم طيحاتو المصلحة الولائية للشرطة القضائية  بعد تحريات امنية حول نشاطو المشبوه وتقرير أمني من جهاز الشرطة الجنائية الدولية.." "هاكر قرصن حسابات بنكية دولية جاب الربحة وهبطوه للبنيقة"
"موديفيا مركز مراقبة الأمراض والوقاية منهاCDC، التابع لوزارة الصحة الأمريكية، التوصيات ديالو بشأن السفر الدولي فهذ الفترة ديال كوفيد 19. والمغرب جا هذ المرة فقائمة البلدان اللي عندها خطر انتقال عدوى كورونا منخفض، بلا ما تفرض حتى قيود على المواطنين الأمريكيين اللي بغاو يسافرو للمملكة، لكن واخا هكذاك كتوصي ميريكان مواطنيها باش يديرو التيست بعد 3 حتى ل5 ايام من رجوعهم لميريكان. ووصات ميريكان، بالنسبة للناس اللي ماتلقحوش، باش يديرو تيست ويخرج ليهم سلبي قبل السفر للمغرب، ويديرو الحجر 7 ايام الى رجعو وكان اختبارهم سلبي عاوتاني، او 10 ايام الى مادارو حتى اختبار. وللاشارة CDC حطو خريطة المغرب مكمولة بالصحراء المغربية. https://www.cdc.gov/coronavirus/2019-ncov/travelers/map-and-travel-notices.html#travel-4" "كورونا.. ميريكان حطات المغرب مع البلدان الآمنة للسفر بخريطتو كاملة مكمولة"
"قبل قليل تم انتخاب بنشماس لرئاسة مجلس المستشارين غير انه وقع جدال غير على الاسم ديالو، فبينما تكتبات ف الاوراق د التصويت ديال بزاف د البرلمانيين  حكيم بنشماس كما معروف اعلاميا ، فالاسم ديالو كما كايتكتب رسميا هو بنشماش وهنا ناض   القيادي البامي بنعزوز  وقال  النسب ديال حكيم هو “بنشماش” ويلا كان شي خطأ فالاسم ماشي مشكل، غير ان  حامي الدين رفض ذلك، وشدد على ان المصوت خاصو يكتب الاسم ديال المرشح مضبوط. المهم تم تجاوز هاد التفصيل الصغير، و تم اعتبار و احتساب الاصوات اللي فيها بنشماس و بنشماش.." "من طرائف انتخاب رئيس مجلس المستشارين: تاواحد ماعرف سميتو الحقيقية"
"الرابور المغربي البيكَ تهرس في رجلو وهادشي لي خلاه يستعمل كرسي متحرك باش يقدر يقضي أغراضو. بيگ نشر صورة على حسابو في أنستكَرام قال فيها أنه تعرض لكسر ورجليه تعطبات هادشي لي خلاه يستعمل الكرسي المتحرك. وربط البيكَ الحادث لي وقع ليه مع كورونا وقال رجل معطوبة بلوكات حياتو عاد فيروس في الرئتان. " "البيكَ تهرس وولا كيتحرك على كرسي: غير رجل معطوبة كتبلوكي ليك حياتك كاملة عاد فيروس فالرئتان – فيديو"
"تحولت بلدية اندرلخت ببلجيكا إلى مسرح مواجهات بين محتجين من أصول مغربية وقوات مكافحة الشغب. هاذ الشي جا نتيجة لقرار قضائي بعدم متابعة رجال شرطة متهمين بالتسبب في وفاة شاب مغربي في شهر أبريل الفايت. مجموعة من وسائل الإعلام البلجيكية كانت نقلات عن المتحدثة باسم الشرطة إن الاخيرة كانت في حالة مطاردة للشاب القتيل دخل بطوموبيلتو في سيارة شرطة ومات.. وعرفات المنطقة مواجهات قوية حسب تسجيلات نشرت على موقع التواصل الاجتماعي بعد اندلاع تظاهرات متفرقة بمدينة “أندرلخت” وقرب مركز الشرطة الرئيسي، وشعلو المتظاهرون العافية وهرسو طوموبيلات ديال الشرطة." "بلدية فبلجيكا ترونات بسباب قرار قضائي بعدم متابعة بوليسيين عندهم علاقة بمقتل مغربي"
"صيفطات وكالة الفضاء الأمريكية “نازا NASA” اليوم الخميس 5000 حيوان مجهري إلى محطة الفضاء الدولية. هاد الكائنات صيفطوهم في صاروخ “Falcon 9″، وبيهم غادين يديرو بزاف تجارب. الحيوانات اللي من نوع الحبار وكايوصل طول الواحد منها 3 ملم، غادي يجربوها واش عندها القدرة تتحمل الإشعاع القوي وأقصى درجات الحرارة، و واش يمكن تبقى حية في الفضاء. وفي حالة ما صبرات هاد الحيوانات، غادي يحاولو رواد الفضاء يعرفو الجينات المسؤولة، وبالتالي فهم آثار السفر للفضاء على المدى الطويل." "“NASA” صيفطات 5000 حيوان مجهري باش يجربو قدرتو على العيش فـ الفضاء"
"في الوقت الذي يطالب فيه المغاربة بتخفيض سعر الحليب إلى خمسة دراهم للتر الواحد، وبعد أشهر من استمرار حملة مقاطعة منتوجات شركة «سنطرال دانون»، أعلنت الشركة عن تخفيض سعر علبة نصف لتر من الحليب ب0،30 درهم، ليصبح ثمن العلبة 3،2 درهم، بدل 3،50 درهم وذلك انطلاقا من يوم الجمعة المقبل .  وقال إيمانويل فابر، المدير العام لشركة «سنطرال دانون »،الذي كان يتحدث في لقاء صحفي عقده عصر اليوم الثلاثاء بأحد فنادق الدار البيضاء ،إن هذا القرار جاء نتيجة مشاورات وصفها بـ«المكثفة» مع الفلاحين البائعين وقبل ذلك المستهلكين، المقاطعين منهم والغير المقاطعين. واعتبر المدير العام للشركة أن هذا السعر الجديد يظل «عادلا»، في الوقت الذي يتمسك به دعاة المقاطعة وعدد كبير من المواطنين المغاربة بضرورة تخفيض سعر اللتر الواحد من الحليب إلى خمسة دراهم لا غير ويرفعون شعار«خليه يروب».  وفِي محاولة غير ذكية لتكسير المقاطعة الشعبية الكبيرة لمنتوجاتها، قررت شركة«سنطرال دانون» طرح «علبة اقتصادية» جديدة في السوق المغربي ابتداء من نهاية شهر شتنبر الجاري لن يتعدى سعرها 2،50 درهم، سعتها 470 ملم وتخفيض مكوناتها من الدهنيات من 30 غرام إلى 15 غرام." "سلاح المقاطعة يَكسِر شوكة «سنطرال دانون»..الشركة نقصات من سعر الحليب والمقاطعون مسشبتون بسمفونية «خليـه يروب». +صور"
"هاد محمد يتيم وزير الشغل، تسطا صافي، باش يبرر فضيحتو مع صاحبتو فباريس قالهم حكا راه كنت خطأت ولكن راه 10 سنين هادي ماكليتش الحلوى. ما درت فيه. يعني عندو مشاكل زوجية مع مراتو اللي كان ليها فضل كبير على يتيم فكاع المراحل الصعبة المرة لي عاش. يتيم، حسب مصدر قياي في امانة البيجيدي، ل”كود” دار مفاجأة فاش جا حضر لقاء الامانة العامة لي كان يوم الاثنين 1 اكتوبر، وجا باش يواجهمم، واخا مطرحوش النقاش في اللقاء لي كان سريع حيث العثماني طار لمراكش باش يحضر لنشاط وزاري. هاد الشي وفق مصدر “كود” قالو حتى سالى الاجتماع الأخير ديال الامانة العامة ماشي فالاجتماع. حضوره وفق مصدر كود خلى موضوعو ما يتطرحش. وكان بيان للحزب نفى اثارة الموضوع." "ها لمن گال لوزير يتيم: وراه 10 ما درتش فيه وها علاش ما تجبداتش قضيتو فالأمانة العامة"
"أكد المتحدث الرسمي باسم وزارة الخارجية الأمريكية، نيد برايس، ليل الإثنين، دعم الإدارة الأمريكية للمساعي اللي كتقوم بها الأمم المتحدة لحلحلة نزاع الصحراء. وقال المتحدث باسم وزارة الخارجية الأمريكية، نيد برايس، أن الإدارة الأمريكية كتدعم جهود الأمم المتحدة باش تلقى حل عادل ودائم ومقبول لقضية الصحراء، مشددا في السياق ذاته على دعم مريكان لعمل بعثة الأمم المتحدة في الصحراء “المينورسو” قصد مراقبة إتفاق وقف إطلاق النار ومنع العنف في المنطقة. وقال نيد برايس، فاش سولوه واش مريكان سحبات اعترافها بمغربية الصحراء: “لا جديد بالنسبة للموقف الأمريكي من النزاع الإقليمي حول الصحراء”." "موقف ميريكان ما تبدلش.. الخارجية الأمريكية: لا جديد بالنسبة للموقف الأمريكي وكندعمو الأمم المتحدة باش نلقاو حل لنزاع الصحرا"
"رئيس فريق الاصالة والمعاصرة فمجلس النواب ابو درار، اللي صيفطو عبد اللطيف وهبي بحابو هاد النهار، رد عليه فرسالة اطلعت عليها كود. ابو درار عتابر قرار الامين العام للبام مجرد عبث، وقال بأن الامين ماشي من حقو يقيل رئيس الفريق، وذلك تبعا للمشاورات لي دارها مع رئيس مجلس النواب. وزاد ابو درار أن البرلمانيين دالفريق متذمرين من هادشي لي كايدير وهبي، في الوقت الذي قالت مصادر كود أن اقالة ابو درار مافيها تراجع. ابو درار كان واحد من الناس ديال بنشماش وعينو في السنة الماضية على رأس الفريق البرلماني، ودابا عبد اللطيف وهبي كيشوف أن ابو درار تركة ثقيلة ديال بنشماش سيما بسبب سوء التسيير ديكشي علاش صيفطو بحالو." "ابو درار كيرد على اقالته من طرف وهبي.: هادشي عبث وماشي من حقك تقيلني"
"من مارس اللي فات والناس اللي شراو في تطوان والرباط وطنجة فيلات وشقق راقية، تيتسناو يعيطو عليهم من قبل شركة إيجل هيلز أو تمودا اللي تيملكوها الإماراتيين صحاب مشاريع راقية انطلقات في 2016 وفي أوائل 2017، لكن والو مكاين حتى شي حاجة، والبني واقف، أكثر من هذا شي وحدين بداو تيرفعوا الدعاوى ديال النصب، ملي لقاو التيترات، أي الرسوم العقارية ديال جميع المشاريع، مثقلة بالتقييدات، اللي غادا تمنع تسليم الشقق لماليها. وحد الجريدة كتبات البارح على هاد الموضوع وقالت بلي الفضيحة تتشبه لفضيحة النجاة الإماراتية، اللي نصبات على الآلاف دالمغاربة، ولكن هادي أكبر، لأن المبالغ اللي تسلماتها الشركة كبيرة بزاف وبالملايير. شي وحدين بغاو يسلو المشكلة في شي مدير كان تيدير اللي قال ليه راسو، معا واحد المنعش كبير، تكلف بالأشغال، واتضح أن هاد الجوج لعبو لعبتهم بكري، وحسبو اللي بغاو واستافدوا مزيان، لكن اللي شراو متيعرفو لا مدير ولا المنعش البناي، تيعرفو الشركة الإماراتية، اللي دخلات المغرب وقالت بلي غادا تدير استثمار كبير، وهي في الحقيقة، دارت مشاكيل كبيرة، على مرأى ومسع من والي الرباط ووالي جهة الشمال، حيت الشركة عندها نفس المشاكل لا فتطوان ولا فالرباط ولا حتى فطنجة. دابا هاد الشركة استفردات بالناس وعطاتهم وعود وإشهارات بالماكيط، وهما يطيحوا فالشبكة وشراو من عندها بلا ميدوزو عند الموثق، حيت الشركة عملات كونطرادات عرفية، رغم أن مدونة الحقوق العينية تتمنع هادشي، وبدات تتشد الفلوس من عند الناس وتبيع ليهم على الأوراق والتصاميم. وهاد الشركة اللي اسمها “إيجل هيلز” الإماراتية هي شركة عقارية استثمارية متخصصة في تهيئة المراكز الحضرية، ومقرها في أبوظبي، خرجات في 2016 بتصريحات ديال المدير ديالها الكبير، بلي غادا تدير مشاريع كبر من مارينا تطوان وأكادير وغيرها،  وأنها بدات في مشروع  “لامارينا الرباط” لإقامة فندق مصنف القيمة يدالو 150 مليون غادا تسلمو  في 2019. لكن لا الفندق تسلم ولا الفيلات ولا الشقق وهادشي خلع كاع اللي شراو من عندهم، وولاو  تيطالبو غير بفلوسهم." "شركة “إيگل هيلز” الإماراتية قفراتها على اللي شراو من عندها الڤيلات والشقق الراقية"
"علمت “كود” أن المدرب امحمد فاخر طلب من إدارة حسنية أكادير في رسالة رسمية فلوسو كاملة وحددها فملبار سنتيم. فاخر ما باغيش يمشي بالتراضي، وطلب مستحقاتو ديال 3 سنوات ونصف، علما أن راتبه يصل إلى 22 مليون سنتيم فالشهر، إضافة إلى منح سنوية. وكشفت مصادر مطلعة ل”كود” أن فاخر كيشعر بالإهانة، لحقاش طريقة إقالتو كانت مهينة، بعدما توصل بالإقالة عبر مفوض قضائي وهو فالأطويل كيساين الأونتيرمو. وينتظر فاخر جوابا من حسنية اكادير، ومن بعد يقدر يلتجأ إلى لجنة النزاعات بالجامعة باش ياخد فلوسو كاملة.
وما شي بعيد يمشي فاخر حتى للاتحاد الدولي لكرة القدم “فيفا” الا ما وصفاتوش الجامعة. وسبق لفاخر أن لجأ إلى لجنة النزاعات بفيفا في نزاعه مع فريقه السابق الرجاء البيضاوي." "فاخر طلب مليار من الحسنية بعد إقالتو ومصادر لـ”كود”: المدرب كيشعر بالإهانة"
"فتعليقو على السخط والانزعاج اللي كيعبر عليه الكثير من الناس بعد فرض الكمامات فهذ الفترة ديال الحجر الصحي، بسبب ضيق التنفس اللي كيديرو، قال البرلماني عن فيدرالية اليسار، عمر بلافريج، بللي خاص الناس يفكرو فهذ اللحظة للعيالات اللي كيديرو البرقع واللتام والمعاناة ديالهم . بلافريج قال، فتغريدة ليه على موقع التواصل الاجتماعي “تويتر”، بللي “خاص كلشي يعيق بالخنقة والضيقة اللي كيعانيو منها العيالات فاش كيلبسو اللثام ولا البرقع”، على اعتبار أن هذ اللباس كيلبسوه على طول العام فجميع الأوقات والظروف. وكتعتبر الكمامات إجبارية فهذ الفترة، حيت كتحمي الناس من انتشار فيروس كورونا المستجد. " "من بعد ما كعاو الناس من ديق التنفس والخنقة اللي كدير الكمامة.. بلافريج: خاص كلشي يفكر للعيالات اللي كيديرو اللثام والبرقع على طول العام وللمعاناة ديالهم"
"كيستعد يوسف خوادر لوضع الترشيح ديالو لمنصب المنسق الوطني للحزب المغربي الحر، بالإضافة لأعضاء خرين غيتبعوه فالأيام القليلة الجاية. خوادر هو عضو مراهن عليه، خصوصا وأنه إطار في مجال التامينات، وعندو شهادات في القانون والتسيير من جامعة بيربينيون ففرنسا، وهو عضو فالمجلس السياسي للحزب المغربي الحر من مؤتمر 2017. واللجنة التحضيرية حددات فترة الإعلان على الترشيحات بين 22 حتى ل27 يناير، وحددات موعد المؤتمر الاستثنائي ف30و31 من نفس الشهر. لكن فالمقابل المكتب السياسي للحزب مامسوقش لهذشي، ومازال محمد زيان كيمارس نشاطو كمنسق وطني، ومصر على متابعة كَاع اللي ضدو قضائيا، ومنهم اللي اتهمهم بانتحال صفة قياديين فالحزب." "الطرح بدا يسخن فحزب السبع.. ترشيحات كتحط لمنصب المنسق الوطني وزيان ماهواش هنا"
"راسلو أرباب القهاوي فكازا وزير الداخلية، عبد الوافي الفتيت، باش يديرو معاه لقاء مستعجل، هو ووزير الصناعة والتجارة والاستثمار والاقتصاد الرقمي، مولاي حفيظ العلمي. وطالبو صحاب القهاوي بهذ اللقاء باش يحكيو على الإشكالات الللي كيعانيو منها، اللي من ضمنها فرض جماعة كازا عليهم لمجموعة من الرسوم الجبائية بعدما استأنفو النشاط ديالهوم بعد الحجر الصحي بسبب فيروس كورونا المستجد. وقالو أرباب القهاوي، فرسالتهم للوزير اللي اطلعات عليها “كود”، أن هذ الرسوم جات حيت توقفهم عن العمل كان قبل نهاية ربع السنة اللي كيبدى فأبريل وكيسالي فنهاية هذ الشهر. وأكدو المهنيون، فالرسالة نفسها، بللي رافضين يخلصو هذ الرسوم، بحكم أنهم كانو سادين طيلة فترة الحجر، وخدمو فقط ربعيام فثلث شهور كاملة." "صحاب القهاوي رافضين يخلصو الرسوم دالجماعة وكيطالبو بلقاء الفتيت"
"شبهات اعتماد الزاهيدي، المستشارة الجماعية بمدينة تمارة لي قدمات مؤخرا استقالتها من عضوية المجلس الوطني لحزب العدالة والتنمية، رئيس الحكومة السابق عبد الاله بنكيران بفيلم “كَوادالوبي” الشهير. اعتماد لي غادي تكون ضيفة برنامج “بدون لغة خشب” مع رضوان الرمضاني قالت أن بنكيران بحال كَوادالوبي، ملي كتبدا في التلفزة الزنقة كتخوا وكلشي كيدخل ويتفرج. ومن ديما كانت اللقاءات ديال بنكيران كتحضى بمتابعة كبيرة، وهادشي لي خلا اعتماد الزاهيدي تقول أنها كانت مع “الظاهرة ديال بنكيران”، حيت كان كلامو كيشد بزاف ديال الناس من لي كيبغيوه وحتى لي كيخالفوه الرأي. مسلسل “رهينة الماضي” المكسيكي او كَوادالوبي كيف كيسميوه في المغرب، خرج في 1994 وكان حظى بشهرة واسعة بزاف بين المغاربة، وواخا دازت كثر من 26 عام على العرض ديالو إلا أن اسم البطلة باقي حاضر بين الأجيال ومكينش شي عائلة متلقاش فيها لي مكيعرفش المسلسل أو ما سبقش تفرج فيه. " "اعتماد الزهيدي: عبد الاله بنكيران داير بحال “كَوادالوبي” -فيديو"
"اليوم جهة كازا سطات سجلات بحال العادة أكبر عدد الإصابات الجديدة بفيروس كورونا المستجد، حيث تقاسو فيها 1420، منهم 1019 فمدينة كازا بوحدها. وسجلات كازا سطات اليوم 17 وفيات جديدة، وهو أعلى معدل جديد دالوفيات تسجلو شي جهة اليوم. وأما أعلى نسبة ديال حالات الشفاء المعلن عنها كانت فجهة سوس ماسة، اللي براو فيها اليوم 184 واحد اليوم. وهذو باقي المعطيات المتوفرة حول الوضعية الوبائية: وطنيا: الإصابات 137248 (2553+) – الوفيات 2410 (41+) – الشفاء 115354 (2018+) – الحالات النشيطة 19484. جهويا: كازا سطات: الإصابات 58383 (1420+) – الوفيات (17+). توزيع الإصابات: كازا (1019+) – الجديدة (29+) – المحمدية (82+) – سطات (100+) – النواصر (71+) – برشيد (80+) – مديونة (35+) – بنسليمان (4+). مراكش آسفي: الإصابات 16780 (161+) – الوفيات (4+). توزيع الإصابات: مراكش (120+) – الصويرة (10+) – الرحامنة (4+) – قلعة السراغنة (11+) – اليوسفية (16+). الرباط سلا القنيطرة: الإصابات 14545 (271+) – الوفيات (4+). توزيع الإصابات: القنيطرة (40+) – سلا (37+) – الرباط (23+) – الخميسات (57+) – القنيطرة (35+) – الصخيرات تمارة (84+) – سلا (27+) – سيدي سليمان (10+) – سيدي قاسم (30+). طنجة تطوان الحسيمة: الإصابات 13277 (113+) – الوفيات 322 (3+) – الشفاء 12364 (66+) – الحالات النشيطة 516. توزيع الإصابات: طنجة (40+) – المضيق الفنيدق (19+) – تطوان (33+) – العرايش (5+) – الحسمية (16+). فاس مكناس: الإصابات 12068 (48+) الوفيات 316 (3+) – الشفاء 11212 (44+) – الحالات النشيطة 540. توزيع الإصابات: فاس 6513 (13+) – مكناس 1795 (16+) – تازة 1167 (13+) – الحاجب 399 (3+) – صفرو 878 (5+) – إفران 362 (1+) – مولاي عقوب 170 – صفرو 878 – بولمان 440 (1+) – تاونات 342 (1+). درعة تافيلالت: الإصابات 7901 (69+) – الوفيات (1+). توزيع الإصابات: الرشيدية (27+) – ميدلت (12+) – تنغير (2+) – ورزازات (24+) – زاكَورة (4+). بني ملال خنيفرة: الإصابات 6899 (103+) – الوفيات (1+). توزيع الإصابات: بني ملال (28+) – خنيفرة (5+) – خريبكَة (25+) – أزيلال (14+) – الفقيه بن صالح (31+). سوس ماسة: الإصابات 6548 (153+) – الوفيات 80 (3+) – الشفاء 3634 (184+) – الحالات النشيطة 2834. توزيع الإصابات: أكَادير إداوتانان 3207 (96+) – إنزكَان آيت ملول 2368 (28+) – تارودانت 391 (19+) – اشتوكة آيت باها 265 (7+) – طاطا 154 – تيزنيت 163 (3+). الجهة الشرقية: الإصابات 3962 (158+) – الوفيات 90 (3+) – الشفاء 2744 (107+) – الحالات النشيطة 1128. توزيع الإصابات: وجدة (105+) جرادة (25+) – كرسيف (1+) – الناظور (7+) –  بركان (7+) – الدريوش (1+) – تاوريرت (2+) – فيكَيكَ (10+). الداخلة واد الذهب: الإصابات 1968 (10+) – الوفيات 5 – الشفاء 1827 (8+) – الحالات النشيطة 136. توزيع الإصابات: واد الذهب 1955 (10+) – أوسرد 13. العيون الساقية الحمرا: الإصابات 1668 (20+). توزيع الإصابات: العيون (20+). كَلميم واد نون: الإصابات 840 حالة (27+) – الوفيات 16. توزيع الإصابات: كلميم (17+) – آسا الزاكَ (8+) – طانطان (1+) – سيدي إفني (1+). وهذي إرشادات لتيسير قراءة المعطيات المتوفرة: * الرقم داخل الأقواص كيعني الحالات الجديدة اللي تسجلات فهذ 24 ساعة. * مجموعة من الجهات المعطيات ديالها ناقصة حيت ماعطاتش معلومات جديدة، والأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات. * هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عليها." "حصيلة كورونا فالأقاليم والجهات اليوم: 1520 تصابو و17 ماتو فكازا سطات.. و184 براو فسوس"
"اختيار كود للدارجة لي هيا لغة التواصل اليومي باش كنتفاهمو باش كنتحابو باش كنعيشو باش كنخسرو بعض المرات، ما كيعنيش اننا من دعاة الانغلاق يعني كنسدو على ريوسنا فلغتنا ..بل العكس كنحاولو نخلقو واحد الراحة فالتواصل و نهدرو مرتاحين بلغتنا اليومية. و لكن اختيارنا للدارجة ديالنا لي هي مشتركة و قريبة بزاف للجزائريين خوتنا ( كنغيوها وكنشقبو بيها وكنشدو فبعضيانا بيها) حنا 70 مليون دالسكان اي الربع ديال الدول اللي داخلة فالجامعة العربية ( لي ما صالحا لوالو فهاد لوقت) هادشي كولو ما كيعطيش الحق لشي قناة او قنوات ترجعنا بحال القرودة و دير شي مجهود باش حنا ما نكونو مفهومين فتعبيرنا وتواصلنا..لذلك٬ هاد الموقع لي هوا كود…كنحتارمو الاختيارات التحريرية و التواصلية ( تبسيطية او مركبة) لمجموعة من القنوات انها تختار لغة التواصل ديالها مع الجمهور ديالها …إنما حنا فهاد الموقع و كنظنو ان خوتنا الجزائريين ديالنا ,ما بغيناش٬ من الان فصاعدا٬ يبقاو القنوات الخليجية كلها يترجمو تصريحات و مداخلات المغاربة و الجزائريين و الا يترجمو كلشي حيث حنا ما كنفهموش المداخلات و التصريحات ديال الاماراتيين والكويتيين والسعوديين و العمانيين و اليمنيين و العراقييين …الخ … حتارمونا نحتارموكم ولا ما فهمتوناش ما بغيناكمش" "كود” تطلق للرد على حگرة الخليجيين لينا: فهمونا نفهموكم وحتارمونا نحتارموكم وعلا عطيونا التيساع"
"عد الشلل اللي عرفاتو عدد من صبيطارات بسبب الإضراب اللي داروه الأطباء وحتى الممرضين. خرج المكتب النقابي ديال مستخدمي الهيئة الوطنية للطبيبات والأطباء بالرباط، ببلاغ يرصد فيه ما أسماه “تسويف وتماطل” إدارة الهيئة متمثلة في مجلسها الوطني فالملف المطلبي ديالهوم، وذلك منذ اتفاق 21 يونيو2017 الموقع بالمديرية الجهوية للشغل والإدماج المهني. ودعت هاد النقابة، المنضوية تحت لواء الاتحاد الوطني للشغل، إلى القيام بوقفات احتجاجية أمام مقر الهيئة الكائن بزنقة متوكة قرب مستعجلات المستشفى الجامعي ابن سينا. هاد الاحتجاجات غادي تبدا الأربعاء 05/12/2018، الأربعاء12/12/2018، الثلاثاء والأربعاء 18و19/12/2018 من الساعة الحادية عشرة صباحا والى غاية الواحدة بعد الزوال، مع حمل الشارة ابتداء من يوم الخميس 29/11/2018." "بعد الأطباء والممرضين.. النقابة ديال مستخدمي هيئة الاطباء باغيين يشلو الحركة"
"سيكوريتي سابق في صبيطار فـ باكستان كذب على مرا وقال ليها أنه طبيب ودار ليها عملية جراحية، وهادشي اللي خلاها تموت من بعد جوج سيمانات ديال العذاب والتكرفيس. مسؤول في صبيطار لاهور، اللي وقعات فيه هاد الكارثة، قال في تصريح أنه مايمكنش ليه متابعة ومراقبة كَاع الأطباء حيت الصبيطار كبير بزاف. منتحل صفة طبيب مامعروفش لحد الآن شنو دار ليها وسط البلوك، لكنه شد الفلوس و من فوق هادشي، مشا بكَاع قصوحية الوجه بدل ليها الفاصمات في دارها جوج ديال المرات من بعد الجريمة اللي دار." "مجرم و وجهو صحيح.. سيكوريتي دار عملية جراحية لمرا كبيرة و ماتت من بعد"
"  خلفت إصابة أحد المسؤولين القضائيين بجهاز النيابة العامة استنفارا كبيرا بمحكمة الاستئناف بمدينة ورزازات. ويتعلق الأمر حسب مصادر “كود” بسعد القاسمي النائب الأول للوكيل العام للملك بنفس المحكمة وعضو نادي قضاة المغرب. وحسب مصادر “كود”، فإن المسؤول القضائي المذكور يوجد حاليا بالعزل الصحي، من أجل الاستفادة من البروتوكول العلاجي الذي وضعته وزارة الصحة رهن إشارة مرضى “كوفيد19″، في وقت تتواصل فيه عمليات جرد المخالطين من أجل إخضاعهم للتحاليل المخبرية." "إصابة نائب الوكيل العام بـ”كورونا” استنفر كولشي فاستئنافية ورزازات"
"علمت “كود”، من مصادر مطلعة، أن والدة الوزير المنتدب السابق المكلف بالشؤون العامة والحكامة في حكومة بنكيران الثانية، محمد الوفا، توفيت عصر اليوم الخميس (23 غشت 2018)، بعد معاناة مع المرض. ووفق ما كشفت عنه مصادر “كود”، فإن والدة الوزير السابق الوفا تدهورت حالتها الصحية خلال الأسابيع الماضية. الراحلة كانت عزيزة بزاف بزاف عند ولدها محمد الوفا اللّي تصدم من خبر وفاتها." "الموت يفجع الوزير السابق محمد الوفا وها شكون هي أعز وحدا اللّي فقدها"
"الرجاء البيضاوي ديما فيه الجديد. ايلى ما كانتش الفرقة كيكون المكتب المسير. اعضاء من المكتب تقدموا بطلب للسلطات المحلية فكازا باش يديرو اجتماع للمنخرطين. اختاروا فندق. مول لوطيل ما بغاش. دخل بودريقة باش دبر ليهم على اوطيل قريب من كازا بور وحطو طلب للسلطات. الجواب كان ممنوع ومول لوطيل خبرهم. يعني الوالي ما بغاش الاجتماع ديال المنخرطين اللي كان غادي يتفتح فيه باب الترشيحات لرئاسة النادي. علاش؟ كال ليك اسيدي خاف من الفوضى ولا جوجت التيارات لمضاربة ينوضوها سباط: صحاب حسبان وصحاب بودريقة. دابا حسب ما عملته “كود” فان المنخرطين بعد ما تسدو فوجهوههم كاع البيان غاديين يديرو اجتماعهم فنادي الرجاء البيضاوي. يمشيو للاب جيكو ويجتماعمو. هنا السلطة ما تقدرش تمنعهم من دخول نادي منخرطين فيه وهنا ممكن تكون لعصا ديال بصاح." "نايضة فالرجاء البيضاوي والسلطة غادية تصعب الامور بهاد القرار"
"صادقت لجنة الاستثمارات برئاسة رئيس الحكومة على 45 مشروع بقيمة 23,38 مليار درهم أغلبية ديالها موجهة لقطاع البنية التحتية في مجال الطاقة والاتصالات بنسبة 65 بالمائة. قطاع الصناعة والتجارة غادي ياخذ 16 بالمائة من هاد الاستثمارات والسياحة 11 بالمائة حيتاش المستثمرين كايشوفو أن المغرب قادر على استرجاع مكانته في سوق السياحة الدولية بعد انجلاء الوباء على حسب ما قال مدير عام الوكالة المغربية لتنمية الاستثمارات والصادرات هشام بودراع. ولكن للأسف 1 بالمائة من الاستثمارات فقط موجهة لقطاع الصحة وما عطاش سي بودراع تفاصيل ولكن قال أنه كايهم مؤسسة عامة بغات تستثمر فالقطاع.
دابا هاد المشاريع كاملة يالاه غادي تعطينا حوالي 3194 فرصة شغل وهادشي ماكافيش لأن واحد العدد كبير ديال الناس كايواجهو الشوماج
وقال بودراع أن حتا شي مستثمر ما نساحبش رغم أزمة كوفيد." "المستثمرين واثقين فالمغرب رغم أزمة “كورونا”.. وبودراع: حتى واحد مانساحب واخا الجايحة"
"علمت “كود” من مصادر مطلعة، أن نرجس بوبكر خال المستشار الملكي فؤاد عالي الهمة، وافته المنية صباح اليوم الأحد بإحدى المصحات الطبية بمدينة مراكش بعد معاناة مع المرض. وحسب معلومات حصلت عليها “كود” فأن المرحوم، الذي كان قيد حياته يقطن بحي اسيف بمقاطعة جليز بمراكش، كان “خدوما لبلده واشتغل في الداخلية”. خال الهمة، كان كذلك رئيس دائرة شيشاوة قبل أن يتقاعد. وقال مصدر ل”كود” :”المرحوم كان من أعز الناس للمستشار الملكي الهمة”. نرجس بوبكر هو والد الدكتور يوسف نرجس، اللي مات بدوره خلال شهر يناير الماضي. ومن المقرر أن يتم مواراة جثمان بوبكر نرجس بمقبرة الشهداء بباب دكالة بعد صلاة عصر يومه الأحد. " "خال فؤاد عالي الهمة مات.. ومصدر لـ”كود”: خدم بلادو وعزيز على الهمة"
"البارح في ماتش ليفربول وتوتنهام فالفينال ديال الشامبينز ليگ خلقات بنت الجدل بعدما نزلات من وسط الجمهور ودخلات لارضية المعلب وهي لابسة مايو سترينگ باش دير الاشهار لموقع ديال صاحبها Vitaly، وخلات البوليس والحكام كيتجاراو موراها باش يشدوها.   كينزي ولانسكي، عارضة ازياء، كان عندها تقريبا 300.000 متابع على إنستگرام، ومع البوز لي دارت صبحات اليوم الأحد عندها 2 مليون ونص متابع، وحتى موقع صاحبها تزادو فيه التابعين، يعني ضربة معلم.   وتم إيقاف اللعب في الدقيقة 18 عندما تسللت كينزي إلى الملعب عبر الحكام وتمكنت من تجاوز اللاعبين نحو وسط التيران بمايو مكتوب فيه Vitaly uncensored.  " "ضربة معلم. المانكان لي دخلات لماتش ليفربول وتوتنهام بمايو سترينگ باش دير الاشهار لموقع ديال صاحبها.. وصلات لـ اكثر من 2 مليون ونص متابع في 12 لساعة!"
"علمت “كود”، من مصدر مطلع، أن ممثل النيابة العامة بالمحكمة الابتدائية في مدينة خريبكة، قرر ظهر اليوم الخميس، متابعة الأستاذ الذي ظهر في شريط فيديو يعرض تلميذته للعنف داخل الفصل الدراسي، في حالة سراح مؤقت. وجاء الإفراج عن الأستاذ، الذي أثار شريطه ضجة واسعة على مواقع التواصل الاجتماعي، عقب التنازل عن الشكاية التي قدمها والد الضحية ضد الأستاذ، وذلك مباشرة بعد توقيف هذا الأخير من قبل مصالح الشرطة القضائية. " "النيابة العامة تطلق سراح “أستاذ خريبكة” وها علاش طلقاتو (+وثيقة)"
"واحد السياسي رجع داير مابغا فالمضيق، ومكيعتارف لا بسلطة الباشا ولا القانون. هاد السيد خرجات عندو لجنة مختلطة من 11 إدارة، نهار 26 يوليوز باش يعاينو احتلالو للملك العمومي، حقاش عندو اوطيل وقهوة مكتوبين بإسم ولد ختو. اللجنة اللي كان فيها باشا المدينة، طلبات منو يحيد جقلة ديالو من الملك العمومي، وهو السيد لي كان مع جوج خوتو وولد ختو بداو كيسبو فيهم وتكرفصو على اللجنة، وبدا كيقوليهوم تا واحد ما يقرب راه كينزلو عندي الناس دسيدنا هنا، وكيخوفهوم باش ما يطبقو القانون. البوليس عتاقلو جوج من اللي كانو كيسبو ولكن دغيا طلقوهوم بلا حتى ما يحققو معاهم، ودابا كاينة شكاية عند وكيل الملك، والشرطة القضائية هادي جوج كرات كتستدعي المشتكى بهم ومتسوقوش ليها كاع. ومن فوق هادشي خرجات القوة العمومية مرة ثانية وماقدرات تحرر الملك العمومي. دابا هاد السيبة لي داير هاد السيد وناس بحالو كتار ماكاين لي يوقفها في حين حملات تحرير الملك العمومي كتحگر على البوبرية." "كيفاش هذا مستقوي!. سياسي فالمضيق تكرفص على السلطات ومكيعتارف تا بواحد وكيهددهوم بأن الناس دسيدنا كينزلو عندو"
"فحادثة خطيرة وقعات لبارح ، بالطريق الوطنية الرابطة بين فاس ومركز تاونات، ماتو أربعة ديال الناس، بعد إصطدام سيارة خفيفة بشجرة . وقالت مصادر محلية ل”كود” أن الهالكين هوما جوج ديال الأطفال وإمرأة وسائق السيارة، كينحادرو من دوار “العزيين” بجماعة “الوردزاغ” فتاونات . وتم فتح تحقيق على خلفية الحادث الأليم، فحين رجحو شهود عيان أن أسباب الكسيدة ، كترجع للسرعة الفائقة باش كان  كيسوق السائق ، وعدم إحترام قانون السير ." "حرب الطرق. كسيدة خايبة ضواحي فاس ماتو فيها 4 ديال الناس منهم جوج أطفال"
"من غير المتشددين لي بايعو داعش أو تشدو كيوجدو لعمليات إرهابية فراه الأحياء الشعبية عامرة سلفيين مآمنين أن الجهاد واجب والشهادة راها غاية كل مسلم، ومن غير هاد السلفيين لي واضحين للعلن بلبساسهم الشرعي حسب عقيدتهم، كاين شباب كيجيبو قرعة ديال الفودكا مدرحة يشربوها حدا السكة في العوامة “فين تشدات هاد الخلية اللخرة”، وهوما كالسين مدورين الكاس كيقلبوها الله يعفو علينا وشوف فلان غير إلتازم رتاح مع راسو وتزوج وعندو وليد دابا وبلاصة فالسوق، فاحياء بحال العوامة وبحال مغوغة وبحال زليليك ديال فاس لي كانو تشدو فيه المتشددين من ورا أحداث سطاش ماي فاش كان باقي غير كارايان والكيفان حداه، وباقي كاع الأحياء الهامشية ديال المدن الكبيرة لي ناسها عايشين خارج التاريخ والجغرافية. مشكلة بحال هاد الأحياء هو أن الدولة محضراش فيهم إلا بشخص المقدم والقايد المساهمين الأساسيين في إنتشار البناء العشوائي ومن بعدهم حاضرة بالبوليس أو جوندارم مرة مرة، مكاين حتى شي مرافق أيا كان نوعها مكاين جمعيات مكاين مشاريع تنموية مكاين تالعبة، كاين فقط صنادق ديال السيما والياجور والبزنزاة وصحاب اللحايا ونتا ختار فرقتك وسط هاد الإختيارات المحدودة، التلفازة الأغلب مكيساليوش حتى يشوفوها إيما خاريجن يخدمو أو يميخلو أو يديو ديال عباد الله، بيئة مناسبة للتشدد والتطرف وغادي تبقى مفرخة أبدية لهاد الفكر ولهاد الأفراد لي مستاعدين فأي لحظة أنهم يضحيو براسهم من أجل تخريب بلادهم والإعتداء على الأفراد والممتلكات. ملي تلقى موقع مغربي حاط خبر ديال إعتقال خلية إرهابية وتلقى التعليقات كتشكك في وجود شي خلية أو في وجود الإرهاب أصلا وكتعتابر الأمر مؤامرة من الدولة باش تلهيهم على شي حاجة هوما براسهم ماعارفينهاش، فراه هادشي في نفس خطورة الإرهاب هاد التشكيك فالدولة وتدخلاتها وحمايتها لأمن المغاربة، هاهو قريب يدور العام وباقين ناس كيشككو في كورونا وفقرارات الدولة بالإغلاق وحاسبينو ضدهم باش تجوعهم وتسيطر عليهم باش مايدويوش ويفرعو الدرويش ويعيشو موالين الفلوس، وكذلك كيتعاملو مع الإرهاب حتى كيصبح شي جاهل مفركع أو ذابح شي وحدة آمنة مطمئنة عاد يبداو يتبراو منو، خاص الدولة تدخل لهاد الأحياء وتظهر فيهم وتكسب تقة المواطنين ماشي عن طريق المقدم والقايد والمنتخب الشفار بل عن طريق البنية التحتية والمشاريع والرعاية الإجتماعية باش يتعزز الإحسلس بالإنتماء عند المواطن، أما ماحدها سامحة فجزء كبير في المغاربة فراه عادي نشوفو الشباب يوميا إما يكغامرو بحياتهم باش يهاجرو أو كيتلاحو للمخدرات أو للبواقة الدينية." "ملي تلقى موقع مغربي حاط خبر ديال إعتقال خلية إرهابية وتلقى التعليقات كتشكك في وجود شي خلية أو في وجود الإرهاب أصلا وكتعتابر الأمر مؤامرة من الدولة باش تلهيهم على شي حاجة هوما براسهم ماعارفينهاش فراه هادشي في نفس خطورة الإرهاب"
"حسب الناطق الرسمي لوزارة الداخلية الاسبانية فانهم كايخططو باش يردو للمغرب اكثر من 7000 حراك قاصر مغربين، و حسب نفس السيد اللي دار تصريح اليوم فان اسبانيا فيها عشر الاف قاصر بدون اوراق  3000 الاف منهم من دول افريقية مختلفة، و الباقي اي 7000 مغاربة و هاد العدد بزاف و ينهك ميزانية مراكز الاستقبال ف المناطق الجنوبية الاسبانية  اي منطقة الاندلس اللي كايتشكاو للحكومة المركزية. الحكومة الاسبانية قالت انها تلقات اشارات ايجابية من المغرب بخصوص هاد العملية ف اطار لقاء ف الصويرة جمع وزيرة الهجرة مع مسؤولين مغاربة ، ولكن كايبقا السؤال ف كيفاش يثبتو هوياتهم او انهم فعلا مغاربة ام لا.  " "اسبانيا غادي ترد 7000 طفل حراگ للمغرب"
"بمناسبة عيد ميلاد المغربية ليلى الشراني، شرا ليها راجلها الميلياردير النيجيري، نيد نيوكو سيارة رونج روفر دايرة عشرات الملايين ديال الفرنك الإفريقي، يعني فلوس صحيحة. المغربية ليلى الشراني اللي متبعها أكثر من 117 ألف شخص على حسابها في أنستكَرام شاركت تصاور من الاحتفال بعيد ميلادها الـ30، و اللي حضروه عائلتها وعائلة راجلها، واختارت أنها ديرو في حفلة خاصة جاوها فيها العشرات ديال الهدايا القيمة الثمن. ليلى شاركت مع المتتبعين ديالها فيديوهات من حفلة عيد ميلادها ووراتهم الطونوبيل لي شرا ليها راجلها، بالإضافة لمگانة روليكس، اللي حتى هي ساوية الملايين. واستغلت المغربية لي كتعيش في نيجيريا الفرصة باش تشكر راجلها المحامي والسياسي وراجل الأعمال النيجيري اللي حول عيد ميلادها الـ30 لمناسبة خاصة عمرها تنساها. https://www.instagram.com/p/CKtUhWULVtO/ https://www.instagram.com/p/CKv1Pk1LAAw/ https://www.instagram.com/p/CKrdXMEr3T_/" "فعيد ميلادها.. ملياردير نيجيري شرا لمراتو المغربية رونج روفر وروليكس – تصاور"
"هاد الفنانين ولفو يضحكو على المتتبعين ديالهم ويديرو البوز ويركبو على الموجة بطريقة مبتذلة، وهادشي هو اللي دارت الممثلة فرح الفاسي. فرح الفاسي لي مزوجة بالممثل عمر لطفي كل مرة كتلمح بمنشور على حسابها في انستكَرام أنها انفصلت عليه، وهاد المنشرات في غالب الأحوال كتكون إشهارية، وكتتجاهل فيها التعاليق والأسئلة ديال المتتبعين. وآخر بوسط حطات فرح الفاسي في حسابها، كان تصويرة دايرة بها الإشهار لماركة ديال المجوهرات، وكتبات عليه كتعليق: “الإنفصال ماشي عيب وماشي حرام، ولكن لي حرام هو متصورش بالأحجار والالماس و دير هاد الوقفة فهم تسطا”. المتتبعين ديال فرح الفاسي اعتبروها كتطنز عليهم وفي نفس الوقت كدير الإشهار لراسها لأن الصور لي كتشاركهم مع كتكون أغلبها فيها دعاية لمنتوجات. وكتبت وحدة من المتتبعات ديال الفاسي في تعليق على هاد الصورة الاخيرة: “بنادم كيبغي يخلق البوز بطريقة غبية وزايدينها بالاشهار شريه راسك لاش غادي تسناي شي حد يشريه لك”. https://www.instagram.com/p/CLVMNW8hrMn/" "الهوس ديال البوز ومايدير.. فرح الفاسي كتستغل الانفصال على راجلها باش دير الاشهار – تصويرة"
"شركة الخطوط الملكية المغربية “لارام”، علاقات جميع الرحلاتها الداخلية ديالها حتى إشعار آخر، وذلك تماشيا وحالة الطوارئ الصحية المعلنة بالبلاد،كما جا فبلاغ رسمي نشراتو قبل قليل. القرار لي جا متعطل، ذكر البلاغ بأنه يأتي فإطار التماهي والتدابير الاحترازية المتخذة من الحكومة لمحاصرة تفشي وباء كورونا. وزاد البلاغ وضح بلي أنه يمكن للزبناء يبقاو على تواصل فالمعلومات حول التدابير التجارية المتخذة جراء هذا القرار عبر الاتصال برقم الهاتفي حطاتو لارام." "كورونا. على سلامتهم..لارام: الرحلات الجوية الداخلية توقفو"
"كشفت وكالة “رويترز” أن السلطات الهندية وقفات جميع الصادرات الرئيسية للقاح “أسترازينيكا” المضاد لفيروس “كورونا” الذي يصنعه معهد الأمصال الهندي. وأفاد المصدر نفسه أن هاد الخطوة غادي تأثر على الإمدادات لبرنامج “كوفاكس” اللي تابع للأمم المتحدة. هاد الخطوة جات لتلبية الطلبات في الداخل مع زيادة الإصابات بالفيروس الذي أربك بلدان العالم. يشار إلى أن المعهد الهندي قام بتأخير شحنات من لقاح أسترازينيكا لبزاف ديال الدول، بما في ذلك المملكة المتحدة والبرازيل. وقد صدرت الهند أكثر من 60 مليون جرعة لقاح إلى 76 دولة حتى الآن من بينها المغرب، معظمها عبارة عن لقاح “أسترازينيكا”." "قالت باش تكافى مع الناس ديالها.. الهند وقفات التصدير ديال فاكسان “أسترازينيكا”!"
"رمضان دخل ! و هادشي  علاش البلاصة لي مشيتي ليها غادي تلقاها مدبوزة بعيباد الله ! الناس شادين النوبة على الجزار ! الحضار ! مول الدجاج ! مول الربيع ! باش تساين نوبتك فشي محل تجاري كبير خاصك ماهي و ما لونها  ! و هاد المشهد غادي يتكرر كولا نهار فرمضان ! كولا النهار غاتشوف الناس كاتقاتل على ماطيشة و الحليب و البيض و كاتشارجي فالقفاف و دي للدار فحالا غاتنوض الحرب البسوس ! المغربي كايخسر 37% اكثر من داكشي لي كايخسر على الماكلة ! فرمضان ! يعني الدار لي كانت كاتصرف ربعين الف   ريال فالشهورا العاديين كاتولي تصرف خمساوخمسي الف ريال فالشهر تقريبا !  بعض العائلات كايتزاد الاستهلاك ديالهم بربعين فلميا ! و اغلب الحوايج لي كايشريو المغاربة بكثرة هي الفواكه و الخضرة و الحليب و اللحم ! و كاين لي كايسالي رمضان كايلقا راسو الله كريم گاع لي جمعو طبو ! و گاع لي طبو خراه فالطواليط فآخر المطاف. علاش؟ لمجموعة من الاسباب ! اهمها واحد القاعدة اساسية كاتغيب فهاد الشهر ! القاعدة كاتقول ” ماعمرك تتقدا و نتا فيك الجوع و لا العطش” حيت غادي تبقا غير تشري لي محتاجها و لي مامحتاجهاش ! العصير لي بان ليك فالثلاجة بارد غادي تتشهاه و تهزو ! اخنز بيتزا عند احقر مخبزة غادي تبان  ليك بنينة و شهية و غادي تشريها ! كاتشوف فالدلاحة كاتخايل راسك كاتمصمص فيها و كاتبرد العطش لي فيك ! كاتبان ليك مولات البقولة كاتشري من عندها و نتا كاتخايل مذاق البقولة حامض ففمك ! المغربي كايخرج للسوق جيعان و عطشان و مشهي كلشي و باغي كلشي كايبقا يشري يشري يشري و تما فين كايستاغلو الفرصة مالين المخبزات و الحوانت و الگزارة باش يعصرو ليك الجيب مزيان، تاكاتقال ليه القفة و يساليو الفلوس و يدخل للدار ، و فاللخر بزاف من داكشي لي تشرا كايتلاح فالطارو للاسف ! الثقافة الاستهلاكية ماكايناش عند بزاف ديال الناس، و اللهطة كاتسيطر على بزاف ديال الاسر فرمضان و هادشي لي كايخلي الاثمنة تطلع ! و ماطيشة توصل للربعميا و الجلبانة ثلتميا و السردين يدير الگرون ! حيت كلشي باغي كلشي. هاد الغلاء لي كايكون فرمضان و لي كايتشكاو منو الناس ماعند الدولة تا دور فيه، حيت لي كايحكم فالسوق هوا قانون العرض و الطلب و من المعروف انه لا طلع الطلب على شي حاجة الثمن ديالها كايطلع و لا هبط الطلب الثمن كاينخافظ ! الصديق السيناريست عماد الدين الغندور، فالفايسبوك طرح واحد الموضوع مهم ! باش كانو كايفطرو المغاربة فالسبعينات و الثمانينات ؟ قبل ماتم دمقرطة البيتزا و لي نيم و البريوات بالدجاج و ليزيبيناغ !؟ لي سولتي من هاد الجيل غادي يقولك بلي اغلب المغاربة كانو كايفطرو بالحريرة و المسمن و القهوة! التمر و الحليب و الشباكية مرة مرة  حيت القدرة الشرائية ماكانتش كاتسمح للناس باش يتهلاو فراسهم و ولادهم اما داكشي ديال اللحوم و البريوات و ليزيبيناغ و لينيم و البيتزا لي كاتلقاهم اليوم فبزاف ديال الطابلات د الفطور غير نسا ! داكشي ماكانش شحال هادي ! ! كان بنادم كايعمر كرشو بالحريرة و المسمن و كاينوض فحالو ! اليوم تاواحد مايقدر ينكر انه القدرة الشرائية تحسنات نسبيا ، و حتى المواد الاولية موجودة بوفرة و لي حليتي عليها فمك تهبط للمارشي تلقاها و الوصفات موجودين فاليوتوب ها قناة ام ايمن للبريوات ها برنامج ربيعة ام وليد للطبخ، و لكن بالمقابل طحنا فالافراط فالاستهلاك و لا طليتي على البركاصات ديال اي حي من الاحياء غادي تلقاها مدبوزة بباقايا الاكل، و واخا البرامج و التوعية فالتلفزة … ولكن بزاف د المغاربة مصرين يمضغو بجوج حناك. راه لا الجوع ديال السبعينات و الثمانينات مزيان ! لا هاد الافراط ديال الفين و تمنطاش مزيان ! بجوجهم علامة ديال علاقة غير طبيعية لي عند المغاربة مع الماكلة و الاستهلاك بصفة عامة." "باش كانو كايفطرو المغاربة فالسبعينات و الثمانينات ؟ قبل ماتم دمقرطة البيتزا و لي نيم و البريوات بالدجاج و ليزيبيناغ ؟"
"اعتقلت عناصر الامن ببني انصار، اقليم الناظور، يوم أمس الاثنين 10 سوريين، بينهم 4 نساء، حاولوا التسلل لمدينة ميليلة. عملية توقيف السوريين العشرة، جاءت بعدما شكت عناصر الامن في تصرفاتهم، وهم يتسللون إلى المعبر ضمن العشرات من ممتهني التهريب المعيشي. وتم تحويل الموقوفين للشرطة القضائية، للتحقيق معهم ومعرفة إن كان شبكة للتهجير متورطة في الامر." "توقيف عشرة ديال السوريين بغاو يدخلو لمليلية مع المهربين"
"اليوم الصباح فوسط مدينة كازا، الدنيا كانت شوية خاوية، القهاوي ماحلوش بكري، وحتى اللي حلو بقاو خاويين حتى لوسط النهار عاد بداو يعمرو شوية، الناس قليلة بزاف والأغلبية ساد عليه، كلشي بصح خايف من “كورونا” اللي تصابو بيه لحد الآن 28 حالة، وحدة فيهم علنو الوفاة ديالها. كزاويين مخايفينش من “الجايحة” فالعشية منظر واحد آخر تماما، حيت فالوقت اللي بزاف كيعتقدو بللي “كورونا” كيتسارا بيناتنا، وسدو عليهم فديورهم وحلفو لا يخرجو، وفالوقت اللي بزاف ناضو يشريو التقضية بالكَرو، ويعمرو القفات والسطولة والبرامل بالمونة دالعام باش يتخباو فالدار، وحدين خرين ضاربين بالصح الدنيا بركلة، خرجو يتزاحمو فقيصارية عزيزة والجميعة والقريعة، الناس كتقضى عادي، وشي كيتحاك مع شي، وشي كيعطس على شي ويقول لشي الحمد لله. ممكن الكزاويين صعيب تربي عندهم الإحساس بالخطر من التجمعات البشرية، لا ديال 50 ولا ديال 100، الكزاويين من ديما كيلقاو ريوسهم فالصداع والهاراج، كيلقاو الأمان فالمحاكة والزحام فسوق والجامع والطوبيس والترام، واخا هذشي كيطلع عليهم بغسيل الفندق منين كيتضربو ليهم بزاطمهم وتيليفوناتهم، وعندهوم هانيا واخا هكذاك، وهانيا حتى مع “كورونا”. الناس خرجو يعيشو الحياة السعيدة، شباب معانقين صحاباتهم وغاديين كايترومانساو، كليكات ديال الدراري والبنات غاديين مجمعين، القهاوي عامرين بريحت الكَارو وبخ عليا نبخ عليك، وواخا مكاين لا ماتشات لا والو الناس كَالسين يتفرجو فالحيوانات ف”ناشيونال جيوكَرافيك” فالقهوة وهانيا، حتى السكايرية اللي مولفين يمشيو للبيران منين تسدو مشاو للقهاوي، وكلشي فرحان. “كورونا” ما معاها مزاح ساحة ماريشال عامرة بالشباب ديال “ستريت ميوزك”، صحابات بريوات الحوت فبلاصتهم فشارع محمد الخامس، فالمحلات كاين اللي حال عادي واخا اليوم الأحد، الباعة المتجولين وصحاب الحلوى ولاكَلاص والكَلية عطى الله، والدنيا زاهية، لكن هذ الجو يقدر يكون خطير، ماشي دابا لكن ممكن فالمستقبل القريب كازا صعيب يحجر عليها وباء كيف نوعو ويخسر جوها، لكن بحال هذ التصرفات ممكن تخلي هذ المرض القتال اللي مامعاهش اللعب يزيد ينتشر ويتشفى، ونقدرو نسمعو قريب أرقام تخلعنا ونوليو نقولو ياندامتي، الإنسان خصو يرد بالو من دابا قبل ما يتفرض الحجر الصحي على كلشي، ويصدق فات الفوت. المغرب ماحبسش جميع الرحلات ديالو الجوية والبحرية، وماوقفش القرايا والتجمعات اللي كاتفوت 50 شخص والتظاهرات الفنية والتقافية والرياضية باش الناس يتهاونو على صحتهم، فالوقت اللي خاصهم يديرو جميع التدابير الوقائية، ويعاونو وزارة الصحة كل واحد من جهتو باش ما توقعش الكارثة." "الكزاويين كَاع ما مسوقين لـ”كورونا”.. فالصباح تخباو وفالليل خرجو يتسركلو فالسونطر فيل وساحة ماريشال – تصاور"
"  أفاد مصدر مطلع ل”كود”، أن جهة كَليميم وادنون سجلت حالة إصابة جديدة بفيروس كورونا خلال الأربعة والعشرين ساعة الماضية. وأضاف المصدر أن الحالة المؤكدة إصابتها بكوفيد-19 تتعلق بعنصر في الوقاية المدنية بمدينة كَليميم كان بصدد قضاء عطلة عيد الأضحى رفقة عائلته بمدينة مراكش، حيث أثبت التقصي المخبري المجرى على عيناته بعد العودة لكَليميم إصابته بفيروس كورونا. وبتسجيل الحالة الجديدة ترتفع حصيلة الإصابات المؤكدة بجهة كَليميم وادنون إلى 203 حالة إصابة منذ بدء ظهور الوباء، من بينها 166 حالة شفاء و5 حالات وفاة، فيما بلغ عدد الحالات النشِطة 32." "كورونا دخلات الوقاية المدنية فكَليميم"
"الشيخ إبراهيم كومارا، لاعب الوداد البيضاوي دار الحجامة مباشرة بعد العودة من جنوب إفريقيا، حيث واجه الفريق الأحمر ماميلودي صان داونز في الجولة الأخيرة من مسابقة دوري أبطال إفريقيا. اللاعب الإيفواري كومارا نشر الصور وهو كيدير الحجامة في حسابه على موقع التواصل الاجتماعي “أنستگرام”. من بعد ما غاب كومارا على ماتشات الوداد في الفترة الاخيرة، بسبب الإصابة، قرر هاد المرة يلجأ للحجامة باش يرجع الفورما بالزربة.  الايفواري رجع للتيران خلال ماتش ديال اتحاد العاصمة الجزائري برسم الجولة الخامسة من مسابقة عصبة الأبطال. الوداد البيضاوي تعاقد مع كومارا من 2017، قادما من نادي دجيكانو الإيفواري، و تألق معه بشكل جيد، جعله محط أنظار العديد من المتتبعين في مختلف الأندية الأوروبية والخليجية." "الشيخ كومارا دار الحجامة باش يرجع الفورما"
"كسيدة خايبة وقات ليلة أمس السبت شمال أكادير وبالضبط بجماعة أورير وذهب ضحيتها ثلاثة أشخاص يحملون الجنسيات الألمانية، فيما تتواجد حاليا سيدة فرنسية بقسم العناية المركزة بالمركز الاستشفائي بعاصمة سوس. وكانت سيارة خفيفة قد اصطدمت بسيارة أخرى كانت قادمة في الاتجاه المعاكس, هاد الفاجعة استنفرت مختلف السلطات المحلية والأمنية على مستوى ولاية جهة سوس ماسّة ودفعلت بوالي الجهة إلى الانتقال إلى المؤسسة الصحية للاطمئنان على الحالة الصحية للمواطنة الفرنسية." "فاجعة فشمال أكادير.. كسيدة خايبة بزّاف قتلات 3 ديال الألمنيين وفرنسية تصارع الموت فالعناية المركزة"
"كيفاش الداخلية كتخرق القانون فحالة الطوارئ الصحية. البارح عطات رخصة ما كتعطاش لمحمود عرشان الكوميسار زعيم ابدي للحركة الديموقراطية الشعبية باش يدفن ولد خوه خالد فارض جدادو. هاد الشي من حق كل اب يطلبو. هنا كنهدرو على الدولة. اللي وقع ان عامل لخميسات منصور قرطاح هو اللي وجد مراسيم تشييع الجنازة بتيفلت اللي حضروها مئات وفق مصدر ل”كود”. اي ان العامل خرق القانون اللي هو مسؤول على تطبيقو. ناسو كانو حاضرين هاد العامل يدير غير خدمتو. البارح قايد من قايد الملحقة الثالثة بتيفلت اسمو عزيز تصور باللي المغرب عايش فالسيبة وتكرف وسب صحافيين من قناة الامازيغية. صدفة ان هاد الشي وقع نفس النهار وبنفس المدينة “تيفلت”. السي العامل كان ماديها فالجنازة ماشي فتطبيق القانون ومراقبة الاسعار فاقليمو. نقل جنازة من مدينة لمدينة ممنوع فحالة الطوارئ الصحية. وزارة الداخلية قبلات طلبات قليلة بحال كيف دار عبد الوافي لفتيت وزير الداخلية مع نبيلة منيب زعيمة الاشتراكي الموحد. طلباتو نقل جثة ام عضو فالمكتب السياسي لحزبها واستاجب ليها. اليوم كيستاجب لسياسي اخر. نفس الوزارة كانت قاسية مع ولادها. باش مات عامل مولاي يعقوب وفالخدمة وطلبات عائلتو دفنو فكازا رفضات الوزارة. ثم كاينة نقطة اخرى. هاداك راه عندو حزب وحضور السلطة على بعد اشهر =2021= يعني حملة انتخابية لصالح ال عرشان." "وفينك الفتيت اللي تحتاقرتي الصحافة. كيفاش عامل ديالك خلى خدمتو وداير حملة مع عرشان فجنازة ولد خوه وعلاش عطييتهم تصريح يدفنوه لخميسات ورفضتي تعطيه لعامل مولاي يعقوب اللي مات وهو خدام"
"المغرب جار مجهول بصاح على صحافيي وسياسيي الصبليون. هادي عامين خرج  خاڤير اوتاسو مدير مكتب “ايفي” بالرباط كتاب باسبانيا اسمو “المغرب: الجار المجهول”. قدم للقارئ الاسباني معطيات على هاد لبلاد. باش كتبع النقاش لكبير اللي عايشاه اسبانيا على خلفية دخول 8 مغربي لسبتة المحتلة =رجع منهم 4700= بان باللي حتى الصحافيين والمحللين والسياسيين الاسبان ما قراوهش.  فالقنوات الوطنية الاسبانية “الاولى” و”الثالثة” و”الرابعة” و”الخامسة” و”السادسة” كاينة تغطية كبيرة لهاد الحدث. لكن بطريقة فيها جهل كبير. هاد الصباح فبرنامج صباحي على “الاولى” ما كاين غير القصف للمغرب. صحافية كانت فالبلاطو كتهدر على “ابتزاز غير مقبول” واخر كيضيف بللي زيارة رئيس الحكومة بيدرو سانشيث لسبتة ومليلية احسن رد. وباللي القوات المسلحة والحرس المدني والبوليس فاسبانيا بين على وجهو الانساني فاستقبال المهاجرين. نساو صور كيضربو هاد المهاجرين. الاعلام الاسباني ما كيدوز غير اللي كيلمع صورة بوليسو وجيشو. صحافيون فقناة اخرى كيهدرو على المغرب وكيقدموه ديكتاتورية ما فيهاش لا حقوق لا والو. فيها الجوع وهادو اللي دخلو كلهم جيعانين وباللي الملك ديكتاتور ومرفح وباللي المساعدات اللي كيعطيها الاتحاد الاوربي كيشفروها.  فهاد الاعلام غياب تام للمغاربة. لصوت مغربي. عندهم الاف فمناصب وقادرين يدافعو على البلاد. علاش مقصيين؟ ما معروفش هاد الشي. حتى باش كيهدرو على سبتة حتى حد ما كيشير باللي المغرب كيعتابرها ارض مغربية وكيوصفها بالمحتلة. هادي ما كيجبدوهاش غير باش يزيدو يفهمو تعقيد هاد القضية.  الاحزاب السياسية فالبرلمان خاصة الكبيرة من اليمين واليسار كاين غير التهديد حتى احزاب بحال “ماس باييس” اللي خرج من الحزب اليساري الراديكلي “بوديموس”٬ هاجم المغرب وبغى بلادو ترسل الجيش. اليسار الراديكالي هادا. بلا ما نهدرو على اليمين المتطرف “بوكس” اللي قال باللي كاع للي رسلهم المغرب راهم “غزاة” جاو يحتلو سبتة. هنا كيبان للمغاربة علاش فرانسا كتفهم المغرب وتعقيداته اكثر من الجارة الشمالية اسبانيا.  اصوات نادرة خرجات كتقول باللي راه كاين مشكل كبير فهاد المنطقة الحدودية. باللي هاد المنطقة الاولى فالعالم من حيث الفوارق بين دخل ناس سبتة ودخل ناس كاسييخو. اللي عايشين فالمدينة المحتلة دخلهم كثر 14 المرة من ناس كاستييخو. حتى هاد الاصوات غير كتعطي هاد الرقم وكتبدى فالهجوم اللي كيبين الجهل المركب اللي عايشاه الطبقة السياسية والصحافيين والمحللين. غايب ربورطاجات وحوارات مع مغاربة من المغرب على اللي واقع فالمنطقة الحدودية" "المغرب جار مجهول بصاح على صحافيي وسياسيي الصبليون. قدمونا “جيعانين” “شفارة” “ديكتاتورية” “مبتزين” “بلا انسانية”"
"علماء بريطانيون دارو تجربة باش يعرفو شنو هي أكثر حاجة كتخلع الناس. الدراسة داروها على 2000 واحد، ووراو الصور ديال مختلف أنواع الحيوانات لهاد المواطنين، وكانت شي صور كتضر في الخاطر وكتخلع. لكن المثير أن بزاف ديال المشاركين خافو من العنكبوت وقالو هو المخلوق الأكثر رعبا من بين جميع المخلوقات الأخرى. وأوضح العلماء أن الإنسان منذ العصور القديمة كان كيخاف من العناكب، وبالتالي فإن الخوف في الوقت الحاضر كان من الممكن التنبؤ به. " "باحثون لقاو أكثر حاجة كيتخلع منها الانسان"
"أعلنت لجنة اليقظة الاقتصادية، اللّي دارت اليوم الأربعاء اجتماعها السادس، أنها شرعات في الانكباب من أجل بلورة خطة إنعاش شمولية ومتناسقة للاقتصاد الوطني. هاد الخطة، حسب بلاغ للجنة، توصلات بيه “كود”، غادي تعتمد على بلورة خطط إنعاش على المستوى القطاعي، تأخذ بعين الاعتبار الفترة الخاصة لإعادة استئناف كل قطاع من هذه القطاعات لنشاطه حسب خصوصياته، مشيرة إلى أنه تم ترسيم المبادئ الرئيسية للخطة الشمولية وآليات الدعم الأفقية الكفيلة بتحقيق الإنتعاش المرتبط بها. وأكدت اللجنة أنها غادي تتدارس خلال اجتماعها المقبل، على وجه الخصوص آليات التمويل طويلة الأجل، الملائمة لكل قطاع بغية دعم إنعاش المقاولات الكبرى، مشروطة بالاستفادة من تقليص آجال الأداء، وكذلك مواكبة استئناف أنشطة المقاولات الصغيرة والمتوسطة والمقاولات الصغرى العاملة في مختلف القطاعات الانتاجية." "لجنة اليقظة الاقتصادية خدامة على خطة إنعاش شمويلة باش تنقد الاقتصاد الوطني"
"هاد الأيامات الممثلة المسرحية مونية المكيمل خدامة مزيان باش طيح الوزن وتبدا الدخول السنوي بستيل جديد. وكيبان من خلال التصاور لي كتشارك مونية أنها طيحات الوزن فعلا، وحتى أنها مواضبة مزيان على ممارسة الرياضة.  مونية لي قديمة في المسرح على وجه الخصوص تشهرات كثر بين المغاربة بعد مشاركتها في سلسلة “طوندونس” ديال ومع حسن الفذ لي دازت رمضان لي فات، ولي أدات فيها بزاف ديال الأدوار المختلفة باحترافية كبيرة حسب النقاد وحتى الجمهور. " "الممثلة مونية المكيمل بطلة “طوندونس” مع حسن الفد باغية تضعاف – تصاور"
"أسدلت المحكمة الابتدائية بمدينة مكناس، أخيرا، الستار على القضية التي توبعت فيها سيدة من أجل “السب وتوزيع صورة شخص أثناء تواجده في مكان خاص دون موافقته والتهديد عبر الأنظمة المعلوماتية”. وأدانت المحكمة المتهمة بالسجن الموقوف التنفيذ لمدة 6 أشهر مع أداء تعويض للمحامي الذي كان تقدم بشكاية في مواجهة هذه السيدة قدره 2 دالمليون سنتيم، فيما برأت المحكمة متهمتين أخريات توبعتا في إطار نفس القضية. و كانت هاد السيدة المكناسية قد وصفت المحامي بـ”المعاق” على صفحتها بموقع التواصل الاجتماعي “فايسبوك”." "ها شحال دالحبس ولخطية عطاو لمكناسية وصفات محامي بـ”المعاق” ف “فايسبوك”"
"المغنية دنيا باطمة شرا ليها راجلها البحريني محمد الترك كادووات فيهم صنادل وصبابط وكساوي وحتى طوموبيل مازيراتي. وحطات دنيا هاد الهدايا كاملة على حسابها الشخصي فانستگرام، والمتتبهين ديالها انتاقدوها بزاف حيت صورات حتى ثمن الكسوة.  في الصورة لي حطات باطمة كيبان صبع راجلها شاد تيكي ديال الكسوة ومصور ليها ثمنها. الناس سولو عدة أسئلة منها، واش الناس كتقول قيمة الكادو؟ وواش الناس ملي كيجيهم الكادو كيوريو ثمنو للآخرين….  باطمة من حقها دير لي بغات في صفحاتها في الانترنت ومن حقها تصور او ماتصورش هي حرة، وكشخصية عمومية من حق حتى المتتبعين ديالها يعطيو رأيهم، وحسبهم كسوة بالملايين ماشي في قدرة الجميع خصوصا هي لي كتقول انها مع الشعب ومنو وفيه، اذا يمكن كان خاصها تحتارم مشاعيرو. " "كادوات دنيا باطمة من راجلها ساوية ملايين صحاح.. وبزاف نتاقدوها على تصوير الثمن الخيالي!"
"أفادت مصادر مطلعة ل”گود”، أن عامل إقليم طانطان، حسن عبد الخالقي، قد توفي اليوم الأربعاء، بالعاصمة الرباط نتيجة معاناته من تداعيات الإصابة بفيروس كورونا. وكان عامل إقليم طانطان حسن عبد الخاللقي، قد تم نقله بتاريخ 16 نونبر الماضي إلى مصحة خاصة بمدينة أكادير نتيجة إصابته بكوفيد-19 ومعاناته من أزمة صحية. وكان حسن عبد الخالقي، قد عين عاملا على إقليم طانطان في مارس من سنة 2016." "من بعد أكثر من شهر على إصابتو.. وفاة عامل إقليم طانطان بسباب فيروس كورونا"
"فشل رئيس فريق المغرب الرياضي الفاسي، إسماعيل الجامعي، في إقناع الإطار الوطني رشيد الطاوسي لخلافة لقيادة “الماص”، خلفا للأرجنتيني ميكَيل أنخيل كَاموندي الذي تمت إقالته بالتراضي بسبب سوء نتائج الفريق الفاسي. وأجرى الجامعي اتصالات مع الإطار الوطني الطاوسي، حسب مصادر “كَود”، لكن لم يتوصل بأي اتفاق، مما يشير إلى أنه فشل في إقناع الطاوسي لتدريب المغرب الرياضي الفاسي، وذلك على بعد يومين فقط من المقابلة التي ستجمع الفريق باتحاد طنجة. ويذكر أن الماص يحتل المركز الـ12 في سلم الترتيب العام للبطولة الوطنية برصيد 15 نقطة. و يقول بعض المتتبعين، أن دبا الرئيس اسماعيل الجامعي خاصو يزيد يوضح المشروع الرياضي ديالو.. مزيان كايصرف فلوس على الفريق باش يوقف على رجليه لكن المشروع ديالو غير واضح المعالم وخا الأموال موجودة. الماص كان عندها شحال هادي مشكل ديال لفلوس. دبا جا الجامعي وقف هاد الأزمة لكن لقا مشكل آخر أمامو دبا واللّي هو غياب مشروع رياضي واضح يضمن للفرقة نوع من الاستمرارية و التطور. الإطار الوطني رشيد الطاوسي عارف مزيان آش كيدير. مقرب منه قال لـ”كَود” أن السيد مايمكنش ليه يجي للماص اللي عارفها مزيان ويصدق ف مشكل فاللخر، خصوصا فهاد المرحلة. خاصو فريق يكون معاه عارفو مزيان. خاصو صطاف جديد. خاصو باش يخدم مرتاح وحتى شي حد مايدخل ليه ف خدمتو…، حسب المصدر." "إسماعيل الجامعي ماقدرش يجيب المدرب رشيد الطاوسي اللي بغاتو فاس يرجع ليها"
"عملية أمنية فريدة دارها بوليس أكادير. عناصر الأمن الوطني بمطار المسيرة أجهضت، أول أمس الأحد محاولة تهريب 1600 من الزواحف والسحليات الطبيعية من طرف مواطن سويدي يبلغ من العمر 41 سنة. وكانت عملية المراقبة الأمنية قد مكنت من ضبط الزواحف المهربة مخبأة بعناية داخل منتجات للصناعة التقليدية، فيما أظهرت الأبحاث قيام المشتبه فيه بجمع هذه الكائنات، التي تصنف ضمن الأحياء المحمية بموجب القوانين البيئية الدولية، أثناء تواجده بنواحي مدينة تيزنيت، لتهريبها نحو الدول الاسكندنافية. وأخضع المشتبه فيه لبحث قضائي تحت إشراف النيابة العامة المختصة، وذلك للكشف عن جميع ظروف وملابسات هذه القضية، فيما جرى وضع الزواحف المحجوزة رهن إشارة مصالح المياه والغابات ومحاربة التصحر قصد إعادة إطلاقها بالمحميات الطبيعية بالمنطقة." "عملية أمنية فريدة دارها بوليس أكادير.. إجهاض تهريب 1600 من الزواحف والسحليات نحو الدول الاسكندنافية"
"التقى  عزيز أخنوش، وزير الفلاحة والصيد البحري والتنمية القروية والمياه والغابات اليوم الخميس بالرباط، رؤساء الغرف الفلاحية بالمملكة، ورئيس جامعة الغرف الفلاحية بالمغرب، لحبيب بنطالب. وكان الهدف من هاد الاجتماع هو التباحث حول تقييم مخطط المغرب الأخضر، لا سيما في بعده المتعلق بتنمية السلاسل والمشاريع العرضية وأبعادها الجهوية. خلال الاجتماع الأول بمراكش والاجتماع الثاني بالصخيرات، وحتى الاجتماعات اللي تعقدات على مستوى الغرف الفلاحية في مختلف جهات المملكة، استقبل أخنوش ممثلي الغرف الفلاحية بالرباط لمناقشة وتبادل وجهات النظر حول الآفاق الجديدة للقطاع الفلاحي المغربي. وفهاد الاجتماع، أكد الوزير على الدور الكبير اللي كيلعبوه والمطلوب يلعبوه مستقبلا، ممثلو الغرف الفلاحية في تطوير هاد القطاع. لذلك، دعاهم إلى المساهمة الكاملة، من خلال مقترحاتهم وتصوراتهم، في تحديد مستقبل الفلاحة المغربية. تجدر الإشارة إلى أن القضايا الراهنة، كتسويق الحوامض، تم التطرق إليها أيضا فهاد الاجتماع." "مخطط المغرب الأخضر.. أخنوش تلقى برؤساء الغرف الفلاحية فالرباط"
"شاركت فاتي جمالي تصويرة من الطفولة ديالها عبر ستوري على حسابها في أنستگرام. جمالي حطات الصورة وفتحت نقاش مع المتتبعين ديالها، وقالت ليهم يخمنو شحال كان في عمرها داك الساعة. فاتي بانت مختلفة بزاف في الملامح ديالها وهي بنيتة، حيت دابا دايرة عدة عمليات ديال التجميل، واكدات انها كانت عندها 4 سنين ملي تصورات. " "جبدات الأرشيف.. فاتي جمالي شاركت تصويرة من الطفولة"
"حصلت “كود” على تفاصيل حصرية عن الحالة الصحية للصحافي سليمان الريسوني اللي كاين رهن الاعتقال الاحتياطي فحبس “عكاشة”. حسب مصدر من اللجنة الجهوية لحقوق الإنسان اللّي زارتو فـ الحبس فإن سليمان كيشرب يوميا الما. وقالت المصادر نفسها أن الريسوني حالتو الصحية مستقرة وكياكل العسل اللّي كيشريه ديما. ولكن المصدر أكد أن عندو ضعف فـ العضلات ديالو، خاصة في رجلو اليمنى، وزيد عليها عندو نقص الحس. وأوضحت المصادر أن الاختبارات البيولوجية مابينات حتى شي تشوهات على الريسوني. وذكرت المصادر ذاتها أن سليمان الريسوني عندو نقص فـ “الفيتامينات” وربما يكون هادشي عندو علاقة بنقص ف الماكلة ديال اللحم." "تفاصيل حصرية على الحالة الصحية للريسوني جابتها “كود”: كيشرب الما كل يوم وعندو نقص فـ الفيتامينات"
"فضائح الانترنت مكتقاداش، والشيخة الطراكس هي راس سوق دابة، بنادم كيدور فيديو ديالها باينة من ظهرها لابسة كسوة قصيرة غوز، وگالسة كتحيد في كيلوطها. شي واحد كللس معاها صورها، وهي دور وتقول ليه التليفون لا، وحيداتو ليه وقطعات الفيديو، لكن للأسف خرج للأنترنت ودار بوم في مواقع التواصل. الشيخة الطراكس خرجات البارح في صفحتها على فايسبوك وقالت “الناس طلعت للقمر وقطعت البحار وحنا شي حاضي شي من قلت ميدار.. ضربتو بيا الطر وانا شي ما درتو، كلشي فيا يهضر كحل الراس كي ندير معاه”. وأضافت “كفاكم تشهيرا وظلما وبهتانا فالقانون لا يحمي المغفلين، فعلا المغرب هو البلد الوحيد الي كنسمع فيه شي حوايج على نفسك انت معارفهمش”. الشيخة طلعات الدم البنادم ملي وصفات متداولي الفيديو بأعداء النجاح، وهاجموها فالتعاليق." "تسريب فيديو الشيخة “الطراكس” كتحيد في كيلوطها.. وهي ترد: ضربتو بيا طر!!"
"فريق العدالة والتنمية بمجلس المستشارين البارح الثلاثاء كان عندو لقاء دوري لتقييم حصيلة الدورة الخريفية، بحضور سعد الدين العثماني، الأمين العام لحزب العدالة والتنمية. فهاد اللقاء شدد العثماني على أهمية الشراكة التي تجمع حزب العدالة والتنمية ونقابة الاتحاد الوطني للشغل بالمغرب، مضيفا أن قيادة الحزب والنقابة قد اتفقوا على تطوير هاته الشراكة، وتعزيز التعاون بينهما. وأبرز العثماني ان البي جي دي مزال قوي، واتهم شي فرقاء سياسيين دون أن يذرهم بالاسم بمحاولة هزم العدالة والتنمية باستعمال شي أساليب ماشي ديمقراطية، منها تقديم المال الخاص والمال العام." "بنعرفة: “البي جي دي” مزال قوي وكاين اللّي كيعطي فلوس المال العام باش يهزمنا"
"من بعد نجاح الاحتفالات ديال رمضان وافتتاح نافورة موروكومول لي حضرو فيها الفنانة المصرية يسرا والمغني أبو ومعاهم الدوزي، غادي يبدا النشاط عوتاني في “موروكومول” باحتفاليات “الصيفيات”. وحسب المعطيات لي حط المركب في صفحاتو الرسمية ابتداء من الجمعة غادي يبداو حفلات حدا النافورة بحضور المغنية منال، والمهدي موزيان، والدوزي، وحاتم عمور، وزكريا الغافولي وزيد وزيد. الحفلات غادي تبدا مع 9 وغادي تسالي في 12 ديال الليل.  " "مركب “موروكو مول” جامع الفنانين في احتفاليات “صيفيات” وها شكون حاضر"
"اجتمعت اللجنة المركزية للتأديب والروح الرياضية التابعة للجامعة الملكية المغربية لكرة القدم يومه الثلاثاء 21 نونبر 2017 وأصدرت القرارات التالية: تغريم عبد الرحيم طاليب مدرب فريق الدفاع الحسني الجديدي مبلغ 20 ألف درهما لعدم حضوره الندوة الصحافية التي أعقبت المباراة التي جمعت فريقه بالرجاء الرياضي لحساب نهائي كأس العرش. تغريم خوان كارلوس فيرنانديز غاريدو مدرب فريق الرجاء الرياضي مبلغ 20 ألف درهما لعدم حضوره الندوة الصحافية التي أعقبت المباراة التي جمعت فريقه بالدفاع الحسني الجديدي لحساب نهائي كأس العرش. تغريم نادي الرجاء الرياضي مبلغ 10 آلاف درهما لاستعمال جماهيره الشهب النارية والرشق بها داخل الملعب خلال المباراة التي جمعته بفريق الدفاع الحسني الجديدي برسم نهائي كأس العرش. تغريم نادي أولمبيك آسفي مبلغ 2000 درهما لحصول فريقه على 5 إنذارات خلال المباراة التي جمعته بنادي اتحاد طنجة لحساب فعاليات الجولة 8 من البطولة الاحترافية القسم الأول اتصالات المغرب، بناء على المادة 89 من قانون العقوبات. تغريم نادي شباب أطلس خنيفرة مبلغ 2000 درهما لحصول فريقه على 4 إنذارات خلال المباراة التي جمعته بنادي الكوكب المراكشي لحساب فعاليات الجولة 8 من البطولة الاحترافية القسم الأول اتصالات المغرب، بناء على المادة 89 من قانون العقوبات. توقيف دجيدجي فرانك غيزا لاعب فريق المغرب الرياضي الفاسي لمدة 4 مباريات نافذة، مع غرامة مالية قردها 7500 درهما لقيامه بحركة لا أخلاقية اتجاه الجمهور في اللقاء الذي جمع فريقه بفريق مولودية وجدة لحساب فعاليات الجولة 10 من البطولة الاحترافية القسم الثاني اتصالات المغرب. توقيف دوسانطوس فيدال إيريك لاعب النادي القنيطري لمباراتين نافذتين. توقيف عبد الله خفيفي لاعب فريق مولودية وجدة لمباراة واحدة. توقيف أشرف زريول لاعب فريق شباب قصبة تادلة لمباراة واحدة. تغريم نادي مولودية وجدة مبلغ 15 ألف درهما لسوء تنظيم المباراة التي جمعته بالمعب الشرفي أمام فريق المغرب الرياضي الفاسي لحساب فعاليات الجولة 10 من البطولة الاحترافية القسم الثاني اتصالات المغرب. تغريم نادي رجاء بني ملال مبلغ 1500 درهما لحصول فريقه على 6 إنذارات خلال المباراة التي جمعته بالنادي القنيطري لحساب فعاليات الجولة 9 من البطولة الاحترافية القسم الثاني اتصالات المغرب، بناء على المادة 89 من قانون العقوبات." "ها شكون هوما اللاّعبين والمدربين والفرق اللّي جات فيهوم الدقة هاد الأسبوع"
"قال بابا الفاتيكان فرانسوا ان الجنس هبة من الله، البابا اللي فعمرو 81 عام و رئيس الكنيسة الكاثوليكية اللي هي نظام فيه الرهبنة يعني الامتناع عن الجنس و الزواج مفروض على كاع رجال ونساء الدين. البابا قال هادشي ف لقاء دارو مع الشباب الفرنسي اللي استقبلهم، و قال ايضا: “الحب زوين، تحبو بعضياتكم و تعطيو الحياة  شي حاجة زوينة بزاف ولكن اللي خايب هو صناعة الجنس و داكشي د البورنو “. هادشي كلو و مازال القضية ديال الاعتداءات الجنسية اللي معروفين بها هاد القساوسة الكاثوليك ماتكالمات لا ف اروبا ولا ميريكان." "ها شنو قال بابا الفاتيكان على الجنس و البورنو"
"نايضة فمواقع التواصل الاجتماعي، من لبارح فالليل، من بعد ما تبرطاجا فيديو على اوسع نطاق فيه 5 دالبنات، هازين الجناوا والسيوفة، وكيهددو فيه مجهولين بالضرب والجرح. الفيديو تسيركيلا بزاف فصفحات كثيرة على “فيسبوك”، وتبين أنه كيعود لبنات كيقراو فثانوية النخيل فبلفاع، بإقليم اشتوكة آيت باها، بحيث الفيديو تصور غير بالقرب من الثانوية. وحسب مصادر مطلعة، فسرية الدرك الملكي كتحقق فهذ الفيديو، وقدرات تكشف على هوية بعض هذ البنات، باش توقفهم وتستمع ليهم فهذ النازلة. https://www.facebook.com/hassnmrabt/videos/846112366249631/" "اشتوكة آيت باها.. فيديو ديال بنات فالليسي هازين الجناوا والسيوفة وكيهددو منوض روينة فانترنيت"
"أثار قميص المتهم كيفن زولير جيرفوس، السويسري المتهم في قضية ارهاب شمهروش (ذبح سائحتين اوربيتين نواحي امليل)، الجدل داخل الأوساط المتابعة لجلسة محاكمة خلية امليل، حيث لبس كيفن قميص فريق الرجاء البيضاوي. وحسب مصادر “كود” فإن كيفن مشجع لفريق الرجاء البيضاوي منذ مدة.  أم وعائلة كيفن زولير جيرفوس، السويسري المتهم في هذه القضية، حضرت للجلسة رفقة محاميته السويسرية اللي حضرات جلسة اليوم رغم رفض وزارة العدل الترخيص لها من أجل المرافعة على موكلها بحجة عدم وجود اتفاق بين المغرب وسويسرا في المجال القضائي والترافعي. أم كيفن، وسط الجلسة، ابنها البالغ من العمر 24 سنة، وراء القفص الزجاجي، شجعته وقالت له :”انت بريء وأنا معك”. وفي تصريح حصري لـ”كود”، قالت أم الشاب السويسري المسمى كيفن زولير جيرفوس، الملقب ب”عبد الله”، المعتقل حاليا في قضية مقتل السائحتين الأجنبيتين بمنطقة “إمليل” بضواحي مراكش، ان ولدها ما عندو دخل بقتل السائحتين، وكيبغي كولشي، وبعيد كل البعد على الارهاب." "خلية الذبح ف شمهروش.. المتهم السويسري مشجع الرجاء البيضاوي وسط محكمة الإرهاب"
"الصحافي المعروف جمال براوي خرج طول وعرض فالإماراتيين باللهجة العروبية تاعو المعهودة فيه، وسب “دين مهم”، والتقليد عليه. هاد الخليحيين اللي كيصحابليهم عند راسهم راه يشريو الدول بالفلوس والبترول، ومن بينهم المغرب، جاهم براوي، بتاريخو فالصحافة، بلا تحليل خاوي وبلا سليخ المعزي، وقال ليهم: “هاد الإمارات راه قد البرنوصي غير المخازنية يسلخو دينمهم”. هاد الكلام اللي أيجبد صداع لإذاعة إم إف إم مع الهاكا، راه هو خلاصة القول، حيت هاد الناس عيقو علينا، غي هازين علينا قشاشبهم ويجرو فنعايلهم ويدورو علينا، عند بالهم راه حنا مصر تاع السيسي. الخطاب اللي خاص تواجه بيه الإمارات وأمثالها خاص يكون واضح، وباركة علينا من هاد التدخل فشؤون البلاد. " "جمال براوي خرج فالإمارات. بلا سليخ المعزي : جوج مخازنية يسلخو دين مهم =فيديو"
"من ضمن الأعمال اللي كتراهن القناة الثانية “دوزيم” فهذ رمضان عليها، مسلسل “السر المدفون”، من إخراج ياسين فنان، وبطولة كل من أسامة البسطاوي وعادل أبا تراب ونادية كوندة وسناء علوي وسلوى زهران وعبد الإله عاجل. هذ المسلسل، اللي من سيناريو جيهان بحار ونادية كمالي مروازي، ونتجاتو شركة “كونيكسيون ميديا”، ، كتدور الأحداث ديالو حول قصة جريمة قتل بقات غامضة لمدة عشر سنوات، وبعد عودة صديق الضحية بعد سنوات من الهجرة سيعاد فتح خيوط القضية بسبب شك والد الضحية، وغاتطور الأحداث حتى يبان القاتل الحقيقي.  هذ المسلسل غيولي يدوز فرمضان يوميا مع 8 ونص، وغادي يكشف مشاهد قصص إنسانية وعلاقات حب وصراعات الخير والشر. وتصور المسلسل فحي مارشان، وهو واحد من أعرق الأحياء فمدينة طنجة." "فيه مشاهد إنسانية وعلاقات حب وصراعات.. “السر المدفون” مسلسل جديد معولة عليه “دوزيم” هاد رمضان"
"ياسين الخروبي، حارس الوداد البيضاوي، دافع على راسو، بعدما تسبب فأخطاء كارثية فكلاسيكو الجيش الملكي نهار الثلاثاء الماضي، وخسر فريقو بثلاثة لواحد. الخروبي خرج بتدوينة أكد فيها بلي ما كانش واجد لهاد الماتش، حيت كان مريض وما تخبر بلي غادي يطاكي إلا قبل 4 ساعات فقط، وأكد “ما كنتش واجد ما خبرونيش بكري، وهاد الماتش غادي يبقى الأسوأ فالكاريير ديالي”. تدوينة الخروبي، لي وجهها لجمهور الودادي، ونشرها عبر حسابه الشخصي في “انستگرام”، أكد فيها أن عاش ليلة حزينة من بعد الماتش، وما غاديش ينسى هاد اليوم، لأنه لم يكن مستعدا وكان كايعاني من ضربة خايبة، لي تعرض لها قبل 3 أسابيع.  الخروبي قدم رسالة اعتذار لجمهور الوداد البيضاوي، واعترف أنه كون ما لعبش هاد الماتش واخا مضروب كون الوداد خسر الماتش فورفي، لأن رضا التكناوتي مضروب وطه مريد عندو الحمرا، وما يمكنش ليه يلعب الماتش. واكد الخروبي أنه قرر يوضح الأمور للجمهور الودادي، كما هي ما شي باش يقدم الأعذار على الأخطاء لي ارتكب. ورغم معاناته النفسية، إلا أن الخروبي شكر جمهور الوداد على دعمه ومؤازرته، مؤكدا أن السقوط سنة الحياة في بعض الأحيان، وأن النهوض مجددا بعد فضيلة. ." "الخروبي دافع على راسو: عرفت ب4 ساعات قبل أنني غادي نطاكي.. كنت مضروب وكون مالعبتش كان الوداد غاي يخسر الماتش فورفي"
"تقتل السفير الإيطالي بجمهورية الكونكَو الديمقراطية، لوكا أتنازيو، اليوم الاثنين فالصباح، إثر هجوم مسلح بالقرطاس تعرض ليه الموكب ديالو، وتغتال فيه هو وجوج من اتباعو، واحد مرافق ليه والثاني من الشرطة العسكرية. وحسب بيان لوزارة الخارجية الطليانية، السفير تعرض الاغتيال خلال مشاركتو فنشاط دبرنامج الأغذية العالمية برعاية الأمم المتحدة، وداز الموكب ديالو قريب لمنطقة كَوما. ومرات السفير المغربية، زكية الصديقي، اللي كترأس جمعية مختصة فالعمل الإنساني، منعات من هذ الاغتيال، بحيث مارفقاتش راجلها هذ المرة، واخا مولفة كتخرج معاه فمجموعة من الأنشطة اللي كيدير. وعلنات جمهورية الكونكَو على فتح تحقيق فهذ الهجوم، بحيث بدا الجيش كيدير حملة باش يقلب على ليزانديس اللي غيوصلوه لمنفذي هذ الاغتيال، اللي لحد الساعة مامعروفينش، بحيث هربو فالبلاصة فاش نفذو الخطة ديالهم. وكان قال السفير مؤخرا للصحافة أن حياتو هو ومراتو ووليداتو بثلاثة مهددة. وكان لوكا أتنازيو كيشغل منصب القنصل الوصي فالقنصلية الإيطالية فكازا، وتماك فاش تعرف على مراتو زكية اللي عندو معها 3 ديال البنات." "كان قنصل فكازا سابقا.. السفير الطالياني فالكونكَو تغتال ومراتو المغربية فلتات من الموت – تصويرة"
"واش قنصلية اماراتية فالعيون مزيانة للمغرب؟ بعد ما هدرنا على النصر المغربي فهاد القضية واللي اكيد تصدمات فيها الجزائر اكثر من البوليساريو حقاش عند هاد الدولة علاقة مزيانة مع الامارات ومن بعد الهدرة على النصر المعنوي لقرار بحال هادا٫ كاينة امور اخرى كتخلي الواحد يخمم فهاد القرار يقدر تكون الامارات دارتها او دارها رجل الامارات القوي محمد بن زايد كنوع من بداية اعادة العلاقات المغربية الاماراتية كيف كانت فالسابق. هاد بن زايد راه كيعرف مزيان محمد السادس وعندهم علاقة عائلية كاع. ترباو مجموعين وكيتعارفو وهما باقيين صغار. لكن محمد بن زايد ايام باه الشيخ زايد ماشي هو محمد بن زايد اليوم. مشات ديك ليام اللي كانو الاماراتيين كيحلمو تكون عندهم مدينة بحال الدار البيضاء. هاداك الشي كان نهاية الستينات وبداية السبعينات. مشات ليام اللي كان الجيش ورجالات حراسة الشيخ زايد من المغرب. دابا محمد بن زايد خلق امارات جديدة. خدا مواقف كثيرة كان ضدها المغرب. الرباط وابو ظبي عندهم خلافات كثيرة من الحرب فاليمن اللي بداتها الرباط ونساحبات منها ومرورا مع التعاطي مع الاسلام السياسي او تنظيم الاخوان العالمي. الامارات دارت كلشي باش ما تبقاش حكومة اسلامية فالمغرب. شوفو غير اش دارو مع الياس العماري اللي كان امين عام البام باش يربح ليهم البي جي دي وفشل. فملف ليبيا هاد الدولة ما عمرها دعمات لا لقاءات الصخيرات ولا لقاءات بوزنيقة. كتدعم الجينرال حفتر ضد حكومة السراج اللي كتدعمها تركيا وقطر. كاين ملفات اخرى المغرب كيلقى راسو فمواجهة الامارات. فمواجهة دولة عندها صناديق سيادية وعندها امكانيات كثيرة بزاف.
المغرب فالصحرا اختار استراتيجية فالبداية ديال قنصليات بلدان افريقية. اختيار منطقي. من نهار رجع للاتحاد الافريقي خاصو يعزل البوليساريو اللي عضو فهاد الاتحاد. خاصو يعزل الجزائر وجنوب افريقيا اكبر داعمي البوليساريو. خدم وجاب دول افريقية تفتح قنصليات فالعيون والداخلة. هاد القنصليات يقدر ما كدير والو ولكن سياسيا راه مزيانة للمغرب. اقرار بالسيادة المغربية على هاد المنطقة. جاب دول كيعرفها. يقدر كاع المقرات تتكلف بيهم الدولة. يعني المغرب محكم فالعملية مزيان وسياسيا رابح منها دابا كيفاش غادي يدير مع الامارات اللي غاديين يفتحو قنصليتها لاربعا الجاية =4 نونبر=٬ اولا الامارات دولة لاباس عليها. غادية تكري مقر بنفسها ما محتاجة لحد. فهاد المقر المغرب ما يقدر يعرف والو. دولة عندها اطماع فموريتانيا وفمالي تقدر تلقى العيون مناسبة ليها بزاف وتخدمها باش تحقق هاد الاطماع. غدا ايلى كان شي اجهزة متطورة فهاد القنصلية واش المغرب غادي يقدر يدير شي حاجة
هاد الشي فرضيات. ولكن مع دولة لاباش عليها المعطيات غادية تغير.
يعني هاد القنصلية فهاد الوقت تقدر ترجع للمغرب ببومزوي." "واش قنصلية الامارات فالعيون فصالح الرباط ولا غادية ترجع علينا ببومزوي؟ ظاهريا مزيانة ولكن راه دولة ضدك فليبيا واليمن ومالي  وغادية تدخل ليك لمنطقة حساسة وما تقدرش تتحكم فدولة مرفحة بزاف "
"ياك قلنا ليكم الشيخة الطراكس مرا وقادة. بقات متشبثة ومنزلاتش الأرض بعد ما داروها بيها المغاربة لي دارو راسهم سواعدة، وحلفات حتى تجرجرهم. البارح واحد من الدراري ديال مجموعة “بروكلين” مشا عند فاطمة الزهراء من كازا تال مراكش، وطلب وزاوك باش تسامحات معاه. أييه أسيدي، موقع “مراكش الآن” صور فيديو للشيخة مع الدري. مشا هو ومو وطلبو السماحة، وهي تنازلات على القضية. الدري اعترف بأن الضحك ديالهم باسل، وانهم تماداو بزاف. وفي الأخير اعتاذرو وتسامحو. " "بالفيديو. المحبة من بعد العداوة.. شيخة الطراكس تسامحات مع السواعدة المزورين الي كانو دايرين فيها سبوعا فاللول ومن بعد جاو يرغبو ويزاوگو"
"علمت “كود”، أن بائعا متجولا في عقده الثالث، أقدم زوال اليوم الثلاثاء على إشعال النار في ذاته، بتراب مقاطعة الأزهر بمنطقة البرنوصي بالعاصمة الاقتصادية. وجاءت خطوة البائع المتجول، حسب مصادر “كود”، بسبب استثناءه من الاستفادة من محل تجاري بالسوق النموذجي سيدي مومن بالبيضاء." "كازا.. بائع متجول شعل في راسو العافية وها علاش"
"بعد زهاء الأسبوعبن على ما بات يصطلح عليه محليا بفاجعة لانزاروتي، والتي قضى فيها سبعة شبان من جهتي العيون الساقية الحمراء وكلميم وادنون، ذكر مصدر مسؤول ل”كود”، أن مسجد بلدة ريسيفي بلانزاروتي، سيشهد اليوم الجمعة إقامة صلاة الجنازة على المتوفين. واشار المتحدث أن عملية نقل جثامين المتوفين نحو المغرب، ستكون بين يومي الإثنين والثلاثاء، حيث تنتظر القنصلية العامة للمملكة بلاس بالماس الإجراءات بالتنسيق والوزارة الوصية استيفاء الإجراءات القانونية اللازمة، لتنقل الجثامين نحو العيون وكلميم عبر طائرة خاصة." "فاجعة لانزاروتي. ها وقتاش غادي يوصلو الجثث"
"حالت العناية الإلهية دون وقوع مأساة حقيقية بمرتفعات الاطلس المتوسط عندما تعرضت سيارة أجرة كانت تقل أساتذة من العاملين بمجموعة مدارس بوكدجيك لحادثة سير بمنطقة أفر أُزركيض، الواقعة بالنفوذ الترابي لإقليم خنيفرة. الحادثة وقعت، حسب مصدر نقابي، نتيجة لانزلاق الطاكسي بسبب الثلوج التي تساقطت على مرتفعات الاطلس المتوسط خلال الاسبوع الجاري." "اساتذة دارو كسيدة بسبب الثلج نواحي خنيفرة"
"ما فهمت والو أنا !! كيفاش الكائن المغربي عندو هانية يمرض ويموت بكورونا ويقتل واليديه.. هانيا يتزاحم فالطرقان ويدير الكسايد ويعرض حياتو وحياة اللي معاه للخاطر.. هانيا يخرج على القوانين اللي دايراها الحكومة ويدخل للحبس كَاع.. لكن إلا بولفاف !! حتى لبولفاف مستعد يضحي بأي حاجة على قبلو.. مستعد يدير المستحيل باش يوصل ليه.. حيت هو العام كلو وهو يتسنى هذيك اللحظة اللي غاياكل فيها الشوا ولحم الراس مبخر والتقلية والبروشيط. المغربي سمع بقرار الداخلية مع السبعة دالعشية، لكن عوض ما يكَلس فدارو ويحمد الله، ومايسافرش من وفي اتجاه مجموعة من المدن اللي كتعتبر بؤر كورونية بامتياز، بحال طنجة ومراكش وكازا وفاس.. المغربي الصكَع ماتسوقش، لا لكورونا لا لغيرها، كيفكر غا فحاجة وحدة: “بولفاف”.. أودي “موت وحدة كاينة والمهم هو الإنسان يموت شبعان”.. وبتفكيرو هذا ناض بلا ما يشعر وبلا عكز عليه جمع قشو، وكاين اللي ماجمع والو مشا طويل، وهز ولادو، وشد الطريق.. الكائن المغربي بدا يتجارا ويتسابق باش يلحق بلاصة بولفاف بالشحمة والكتف مشوي قبل 12 دالليل، الساعة اللي غيتطبق فيها القرار. كلشي مشارك فسباق “بولفاف”، حتى من كازا بدات تخوا من 6 دالعشية.. مع 8 الذبانة مابقات تزنزن فالسونتر فيل.. حيت كلشي مشارك في سباق محموم الجائزة ديالو هي “بولفاف”.. وديجا لومبوطياج بدا فكازا من المدينة.. والكلاكسونات على الجهد فالطريق اللي كتدي للوطوروت فاتجاه مراكش.. واحد المشهد قيامي صافي.. بحال شي فيلم دالرعب !! الناس ففيسبوك دايرين حالة، كلشي كينتقد فقرار الحكومة، وكلشي كيقوليك هذشي جا على غفلة، وكون غا علمونا على بكري حيت عيد الكبير بقات ليه غير 5 أيام، أودي يعلموك بكري باش تسافر على خاطرك وتنشر الفيروس فالمدن اللي مافيهاش ولا كيفاش؟ راه الأصل ماشي الجرا من قبل التناش دالليل ولا من بعدها، راه الأصل هو تكَلس فدارك منين تسمع هذ القرار، وماتكونش أناني، وتخلي فرصة للناس اللي مخيمين وبعاد على ديورهم هوما اللي يرجعو.. ماشي تتزاحم أنت والآلاف من اللي بحالك وتدير الكسايد وتنشر فالفيروسات باش تلحق تذبح وتسلخ وتشوي وتاكل وتعادي عائلتك ونوليو بحال ميريكان والهند والبرازيل..  عاد شي وحدين قاليك “كون غير لغاو عيد الكبير..” أودي معامن غاتلغي العيد مع هذ الناس اللي كيقدسوه لدرجة كبيرة بزاف.. وكيعتبروه ركن من أركان الإسلام واخا هو غير سنة مؤكدة.. كون تلغى كون راه ناضت روينة كثر من هذي.. وبنادم خرج يحتج فالزناقي.. ونفترضو كَاع الحكومة غلطات ومالغاتوش حتى نزلات على المواطنين بهذ القرار بحال الصاعقة، إيوا مايكونوش أنانيين عاوتاني.. و”راه لا يكلف الله نفسا إلى وسعها”.. او إلى كانو كيعتبرو راسهم “عالقين” مانعرف عاوتاني.. سمعت بللي الأوكسيجين مامقطوعش.. غير شوية داللحم اللي عامر ذهون وكوليستيرول اللي غايتقطع.. او واقيلا حولي العيد عند هذ الناس ضرورة قصوى.. والله أعلم عاوتاني مال هذ الناس.. هداو عليا.." "مافهمتش كيفاش المغاربة أنانيين وكيقدسو الحولي كثر من حياتهم وحياة عائلاتهم.. وهانيا واخا يديرو الكسايد ويموتو بكورونا ويقتلو واليديهم.. المهم هو الشوا وبولفاف"
"كشفت مصادر دبلوماسية أن المصالح الدبلوماسية الإسبانية تسابق الزمن لجدولة لقاء بين الملك محمد السادس ورئيس الحكومة الإسبانية الجديدة لتبديد أي شكوك حول وجود أزمة دبلوماسية بين البلدين، فيما قررت إسبانيا تفعيل اتفاق 1992 للهجرة لإعادة المهاجرين إلى المغرب رغم أن بنوده تجعل المهمة صعبة، إذ تشترط الضوء الأخضر من الرباط.
وذهبت مصادر دبلوماسية إسبانية إلى أن رئيس الحكومة، بيدرو سانشيز، ينتظر الفرصة لعقد اجتماع مشترك مع الملك محمد السادس خلال شهر شتنبر المقبل. تفاصيل أخرى في عدد يوم غد الخميس." "رئيس الحكومة الاسباني باغي يتلاقا ملك المغرب"
"اول مرة غاناخد التران مورا ماتقلب بالناس السيمانة لي فاتت !
واخا موالفة كاناخدو بصفة منتظمة هادي اكثر من حداش لعام ، هاد المرة كانت مختلفة ! قبل مانطلع تلاقيت واحد المرة كبيرة فلاگار سولاتني واش غادية فنفس التران ! ” الله يلطف و صافي ! ولينا كانخافو” ! آ بنتي ! الله يدير شي تاويل د الخير” ماعرفتش علاش بان ليا الخوف فوجوه الناس كاملين لي راكبين معايا خصوصا فاش بدات كاتصب الشتا ! غير طلعت لقيت راسي اوطوماتيكمو كانقلب على شي كرسي بعيد على الجاجة! فحالة ما تقلب بيا التران مابغيتش الجاج يتخشا فيا ! ماعرفتش علاش فكرت هاكا المهم راسي قاليا بعدي على الزاج داكشي علاش ختاريت داك الكرسي الصغيور لي كاين لور و لي حداه شرجم صغيور ! و لكن غير هزيت راسي و بانت ليا بلاصة الباگاچ كلها بالزاج وانا نعرف بلي الزاج فيا فيا … و شي مادرت ! تفكرت داك الراجل لي ماماتش فالتران و دارو معاه استجواب ! قاليهم بلي السبب باش ماماتش هوا عنق كرسي و بقا كايتكركب معاه ! فكرت تانا باش نعنق الكرسي ! و لكن لي قدامي بعيد عليا… بقيت شحال كانحسب الوقت لي خاصني باش نقز و نعنقو حتى تفكرت دوك النصائح لي كايعطيوك فحالة الزلازل ! كايقوليك تخشا تحت شي طابلة ديال الحديد و لا شي ناموسية صحيحة باش مايطيحش عليك السقف و تانا قلت في حالة حسيت بشي حاجة غانتشبح تحت من الكراسى لي قدامي ! وا دابا واش نعنق الكرسي كيما قال الراجل و لا نتشبح فالارض ؟  بقيت كانفكر شنو الاسرع ! المشكلة الارض موسخة و عيفاتني ! وا شفتي آ لونصيف تا الموت ماكاتعاونيناش عليها ؟ نقي ليا غا فين نتشبح في حالة تقلب بيا التران ! و المشكلة الثانية انا طويلة و تحت الكراسا ماغايقدنيش ! اذن غانقدر نحمي غا النص الفوقاني و غالبا كايتحسكو ليا الرجلين ! لا لا مابغيتش نعيش بلا رجلين ! واش بنادم برجلو فالمغرب و عايش كي الكلب بقا غايتحسكو لبوك الرجلين ! آو ! غا النص الفوقاني فحال مادلين ! مالنا؟   صافي قررت نعنق الكرسي لاوقعات شي حاجة ! صدقات هي هاديك ! ماصدقاتش الواحد يموت كامل مكمول. حطيت الصاك آ دو ! تفكرت ولاد علي لي گريساو المصابين و الموتى لي تقلب بيهم التران ! وا هوتة غايضبرو عليها لا طاحو فيا انا اليوم ! لاب توب بشارجورو ! جوج تيليفونات ! باور بانك ! كاسك بلوتوث ! لا زعما لا قشقشوني ولاد علي غايمشيو فرحانين ولاد القحاب ! بديت كانحسب ليهم شحال غايديو معايا ! لقيتو مبلغ محترم ! مهم بريكة كاينة لابغيتي تبيع آخويا الشفار بخاطرك! كنتي مبلي و باغي غا تفك راك غاتبيع كلشي جملة بشي عشرالاف ريال و الروح ديالي غاتبع مك فالليل و النهار تعذبك ! كاندور نشوف فجنابي ! السيدة لي قالت ليا الله يلطف غير ديمارا التران عيطات لولدها فيديو كاتسولو واش لاباس عليه ؟ كي دايرة لبنى مراتو ؟ ضعافيتي آ ولدي ؟ مالك تامارا و الخدمة ؟ حيد الكاسكيطة نشوفك ! حسنتي شعرك ؟ ايوا مزيان ؟ سلم على لبنى بزاف و تهلا فراسك آ ولدي ! طيحات عليا الضيم ! و ماعرفتش علاش فاش هزيت عيني نشوف الناس لي جالسين حدايا لقيت شي كايشوف فشي ! كلنا كاندورو فعينينا ! واااا الخلعة طلقي مني ! كاتحس ببنادم راكب و خايف ! واحد الخوانجية جابدة قرآن صغيور كاتقرا فيه… لومبيونص حزينة ! فحالا جالسين فگنازة كانساينوهم يضورو الطباسل د الزيتون و العسل …. دوك هرگاوة لي كايطلعو و يخدمو شنوي خلوي و يدور فالبور فتيليفوناتهم بالجهد ملبدينها اليوم… تانا تفكرت ماما ! قلت نعيط ليها ! واااا الدنيا و الزمان ! ماعرفتي !” آلو ! انا ركبت” ! فلداخل ديالي كانقول وا هانتي عقلي راني ركبت فالتران ! لا وقعات شي حاجة سيري لمهم حيحي عليهم كيما كانعرفك! الشتا بدات كاتصب ! الجاج مضبب بلوسخ ! ! زاد التران و كلشي حاضي معاه … وقف فعين السبع وقف فالمحمدية … الناس كايطلعو و التران كايعمر و الخلعة كاتخفاف … حتى بان ليا واحد جالس قدامي نعس و حل فمو ! كايشخر عاد قلت مع راسي واقيلة انا بوحدي لي شاداني الخلعة ! تفكرت رمانة و برطال فواحد الحلقة كاتقول لباها ” وا ترجل آ با ترجل ” تانا كانقول لراسي ” وا ترجلي ترجلي ” … طلع واحد الشاب انيق جلس قدامي ! زوين الصراحة ! لابس مزيان و عندو واحد الضحيكة زوينة ووجه طفولي ! حتى حل فمو باش يقوليا واش ماديرونجانيش برجلو هي ضربني ريحة دلقوشو دوخاتني ! الله آحنيني الله ! وا غا حك سنانك بعدا قبل ماطلع تعمينا ! تا لامتي وجاو يعتقوك البومبية ماتعميهمش بريحة فمك كاتگلب ! كايتنفس بقوة ! و كل مرة كايتنفس فيها كاضرب ريحة الخرا من فمو ! خشيت وجهي فليكونوميست ! اللهم ريحة الجورنال و لا ريحة الموت آخويا ! التران غادي !زاد عمر ! ولينا شي فوق شي ! لي جالس لي واقف فالكولوار لي جالس فالدروج ! الطريق مغيسة و الجو مكفهر و بنادم مخلوع ! و خونا ريحة فمو قربات تتقب ليا البصلة السيسائية ديالي … و بقينا هاكا ! كانساو و نعاودو نتفكرو و مع اصغر رجة ديال التران شي كايشوف فشي و الخلعة كاتشد بنادم من صبع رجلو الصغير… حتى وصلت … ماعرفتش واش لونصيف فكرات فشي حاجة باش تجدد الثقة ديال الزبون فالتران و لا غادية بسياسة دونت ووري آ المذكوري كيما عرفتها ! آودي ماعرفتش واش لونصيف اصلا كاتسمع و لا تشوف و لا كاتحس بالتمرميد لي كايتمرمدو الزبون و لا لا ! مهم وصلت ! مامتش ! ماتعطبتش ! ماحتاجيتش نعنق الكرسي ! و الاهم من هادشي كلو مامتش وانا آخر ريحة شاماها هي ريحة الخرا من دلقوش خونا ! كنت كانتشكا من الروطار ! دابا نحمد الله و نشكرو لي وصلت كانتمشى على رجلي ! شكرا لونصيف ! ميغسي بوكو ! و لهلا يخطيك علينا ! يا المهلية فينا يا الموصلانا يا لي علمتينا قيمة الحياة يا ست الحبايب يا حبيبة !" "كيفاش عشت تجربة التران مورا ماتقلب بالناس بسيمانة ؟ كلشي مخلوع و كلشي ساكت فالتران … طالبين السلامة ! احفظنا يا مولانا"
"المغنية سلمى رشيد ولدات البارح الأربعاء أول ولدها. خريجة برنامج “اراب أيدول” حطات هاد العشية تصويرة مع ولدها “يانيس” وكتبات “الحمد لله.. مع ولدي”.  وكانت سلمى شاركات استعدادات الولادة ودارت حفل ديال 7 اشهر، وهو لي علنات فيه انها حاملة بولد." "مبروك الزيادة.. سلمى رشيد ولدات وحطات أول تصويرة مع “يانيس”"
"شكون اللي باغي الخدمة فسعيد بادو، مدرب حراس مرمى الوداد البيضاوي؟ سؤال كيتردد بقوة قبل الماتش ديال النجم الساحلي غدا السبت بملعب مركب محمد الخامس فالدار البيضاء برسم ذهاب ربع نهائي دوري ابطال افريقيا. سعيد بادو نايض عليه النحل هاد ليامات بسبب تراجع مستوى الحارس رضى التكناوتي في العديد من المباريات الأخيرة، إذ هناك أعضاء في مكتب الوداد كيحملوه المسؤولية المباشرة. واخا الوداد يالاه تعاقد مع سعيد بادو قبل 4 اشهر، الا ان مسامير الميدا باغيين طيروه كيفما جراو على بزاف ديال الأطر الوطنية. مصادر مقربة من محيط الوداد الرياضي أكدت أن هناك توجه لإقالة مدرب الحراس بعد الماتش ديال النجم الساحلي، علما أن مهمته حددت في تكوين والإشراف على جميع الحراس ديال الوداد حتى اللي في الفئات الصغرى. وسبق لسعيد بادو أن اشتغل ضمن الطاقم التقني للمنتخب الوطني الأول والمحلي والشباب كما توج مع المحليين بلقب الشان تحت قيادة المدرب السابق جمال السلامي." "شكون اللي باغي الخدمة فمدرب حراس الوداد.. سعيد بادو نايض عليه النحل بسباب التاكناوتي"
"وخا ظروفهوم خايبة جراء التصفية القضائية وتعطيل الإنتاج منذ سنة 2015، قرر أجراء شركة “سامير” بالمحمدية وسيدي قاسم، المساهمة بكل طواعية واختيار، في التضامن المادي في موارد صندوق جائحة الكورونا. نقابة مستخدمي “سامير” كشفت عن اقتطاع أجرة يوم واحد من العمل، برسم شهر أبريل 2020، بمجموع تجاوز 243 ألف درهم، وتم تحويلها باسم أجراء شركة سامير في طور التصفية القضائية لحساب صندوق تدبير جائحة الكورونا. أجراء الشركة بغاو يساعدو، حسب النقابة، في توفير المعدات والاليات الطبية للمصابين ومكافحة تداعيات الفيروس على المعيش اليومي للعمال الذين فقدوا شغلهم وعموم المواطنين الذين لم يجدوا سبيلا لتأمين قوتهم اليومي." "أجراء شركة “لاسامير” ساهمو فصندوق جايحة كورونا"
"انتقد خالد البوقرعي، محاسب مكتب مجلس النواب، بعض البرلمانيين دون يسميهم، بأنه “فاش كيكونو الوزراء ديال الحكومة كيديرو الخطابات العنترية”، ولكن “فاش كيجي وزير الداخلية نجد الخطابات اللطيفية وتختفي الخطابات العنترية”. واضاف البوقرعي، في تعقيبه على الوزير المنتدب لدى وزير الداخلية بمجلس النواب، اليوم الاثنين 26 أبريل الجاري، :”ملي قدمتو جوابكم قدمتهم بشكل متضامن”، موضحا :”مكاينش الوزير لي زوين واللي خايب، الحقيقة كاين الخطاب الخادع الذي يوهم المواطنين بأسلوب غير لائق ولكن المغاربة مكينخدعوش”. باين البوقرعي صافط المساج لبعض البرلمانيين فالبام والاستقلال، اللي كيحيحو فاش كيكونو الوزراء الآخرين، ولكن فاش كيجي وزير الداخلية كايضربوها بصقلة." "البوقرعي: ملي كيجي وزير الداخلية للبرلمان الخطابات العنترية تختفي والوزراء كيتمناو يكونو فحالو"
"العام لي غادين نودعوه من بعد أيام قليلة غادي يبقى مرسخ في أذهان العالم بسباب جايحة كورونا، وعند بعض المشاهير غايبقى مرسخ عندهم لاسباب اخرى منها دخولهم للحبس بسبب زبايلهم في العالم الافتراضي. – أول اسم دار الباد بوز هاد العام هو ديال ابتسام باطمة خت دنيا باطمة لي دخلات للحبس في مراكش بسباب تورطها في لافير ديال حسابات “حمزة مون بيبي” المتخصصة في سب وقذف المشاهير وحتى الناس العاديين، وكاين منهم لي خرجو ليه على حياتو، منهم الإعلامية المغربية مريم سعيد.  – ثاني اسم هو ديال عيشة عياش لي متورطة في نفس القضية، وحتى هي موجودة حاليا في سجن الوداية في مدينة سبعة رجال. عيشة عياش كانت مستقرة في دبي وكتقدم راسها كمصممة. عيشة وابتسام وحتى دنيا كتجمعهم علاقة قوية وهادشي بينوه ما مرة ما جوج وهوما كيغنيو على “حمزة مون بيبي” وانجازاتو قبل ما تكشف التحقيقات أنهم حتى هما متورطات.  – الاسم الثالث هي السيدة لي كتقدم راسها بـ”مي نعيمة” ولي دخلات للحبس بعدما نشرات فيديوهات في الأيامات الأولى من جايحة كورونا وبدات تحلف وتعطي لقلبها وتقول ان الفيروس ماكاينش. نعيمة دوزات شي  بركة ديال الحبس، وكان القضاء في الأول حكم عليها بعام قبل ما يتم تخفيف الحكم لـ3 أشهر بتهمة نشر محتويات زائفة بواسطة الأنظمة المعلوماتية.  – الاسم الرابع هو ديال البلوكَوز أسماء العمراني لي تم اعتقالها شهر أبريل بعدما دارت فيديو في انستكَرام كتقول فيه أن ضحايا كورونا في المغرب كيتعرضو للاهمال العمدي. العمراني لي عندها كثر من نص مليون متابع على حسابها دوزات شي أيامات في الحبس قبل ما يتم الإفراج عليها ومن تم تسد موضوعها بمرة.  – الاسم الخامس والأخير ماعندو علاقة بكورونا، ودخول هاد السيدة للحبس خلا الناس متضامنين معاها لأنها معروفة في مواقع التواصل، وهي إيمان لبرج المعروفة ب”ناريمان” لي تشدات في قضية وضع شيكات بدون رصيد وعملية نصب كبيرة بمشاركة طليقها. قصة ناريمان مواضحاش، وكاين اتهامات كبيرة لراجلها بأنه هو لي حط شيك بدون رصيد باسمها بعدما طلقو.   " "اش وقع ف 2020.. 5 ديال المشاهير دخلو للحبس هاد العام بسباب زبايلهم فالأنترنت"
"تصورو مهرجان دولي مهم بحال مهرجان الفيلم بمراكش. توقف عام. غبر عام. كان هاد الشي ف2018. جا دار مجلس ادارة مؤسسة المهرجان اللي كيرأسو الامير مولاي رشيد وقرر يكون تنظم الدورة 17 ما بين 30 نونبر و8 دجنبرالعام الجاي. كما تم الاعلان عن اسم رئيس لجنة تحكيم الافلام الطويلة فهاد الدورة وهو الامريكي دجيمس گراي. مخرج كان عضو فلجنة تحكيم الدورة 12 وسبق ليه قدم فنفس الدورة “دروس سينمائية”. ماشي رئيس مهرجان راجع بعد عام من التوقيف. كان خاص اسم اخر. ممثل او مممثلة او مخرج يعطي اشعاع كبير لهاد الدورة المشكلة فين كاينة؟ كاينة فالمهرجان نفسو. فتصورو. قبل هاد الشي علاش توقف وعلاش رجع واش من جديد وشكون المسؤول على هاد الشي. ما يمكنش يجي مهرجان دار لاعتبارات كثيرة منها تسويق صورة المغرب دوليا ودعم السينما المحلية من خلال التركيز على تكوين الشباب عبر سلسلة دروس يقدمها كبار السينمائيين طيلة ايام المهرجان. طبعا المهرجان عرف مشاكل كثيرة بزاف بزاف بسباب الهيمنة الفرنسية على هاد التظاهرة. ولكن باش جات فرقة الامير مولاي هشام واللي فيها مدير ديوانو الجواهري والبقالي ومعاهم العراقي فشلو فكلشي. ركزو على الخلافات الشخصية ونساو يطورو المهرجان. المشكلة انه فشي دورات كانو كيدعمو الفرنسيين ضد مغاربة كيف ما وقع ايام كان نور الدين الصايل نائب رئيس مؤسسة مهرجان مراكش. بحال هادو اللي كانو بشكل من الاشكال سبب فتوقيف المهرجان لعام ما خاصهمش يرجعو. خاصهم يبدعو على اي حاجة عندها علاقة بالمهرجان. التغييرات اللي وقعات ما عندها معنى دابا. خاص الحكم عليها بعد نهاية الدورة. غير هو الاحتفاظ لميليتا توسكان دو بلانتيي اللي كانت مديرة العلاقات العامة باش كان راجلها الراجل دانييل دوبلانتيي هو كلشي فالمهرجان سنة 2001 ثم توريثها هاد المهرجان بعد ما مات وولات مديرة ليه من 2003 الى 2016 . قلت هاد الاحتفاظ ما عندو معنى. هاد السيدة مسؤولة على اللي عاشو المهرجان. خاصها تمشي فحالها. اسناد البرمجة للالماني كريستوفر تيرشت وتعيينه مديرا فنيا يقدر يكون حل مزيان ومنح التنسيق العام لعلي حجي ممكن حتى هو يكون ايجابي ولكن قبل هاد الشي خاص محاسبة اللي تسببو فوقف دورة كاملة. ثم خاص ابعاد بشكل رسمي نائبي رئيس مؤسسة مهرجان مراكش بالصفة وهما صارم الفاسي الفهري مدير المركز السينمائي المغربي وفيصل لعرايشي الرئيس العام للشركة الوطنية للاذاعة والتلفزيون. هادو ما كيديرو والو. التجربة بينات ان الوقت لكبير كيدوزوه سوا فتدبير الخلافات او التسبب فيها. الريوس لكثار ضرات بزاف مهرجان مراكش. الدورة خاص تعرف شفافية كبيرة فلكشي. هاد الشي غادي يبان مع شكون غادي ياخد المارشيات. ايلى طلعات شي شركات فعرفو باللي ما تبدل والو. المهرجان مزيان بزاف للمغرب. مزيان للسينما. مزيان لصورة لبلاد. غير هو خاصو بتبدل يجدد راسو اكثر. السينما مهمة بزاف. حقاش اللي عزيزة عليه الحياة كيعشق السينما." "مهرجان مراكش للفيلم. كيفاش تغبر دورة وترجع بحال ايلى ما وقع والو. خاص يطيرو المسؤولين على هاد التوفيق وخاص يبعدو رجال مولاي رشيد وميليتا ولعرايشي والفاسي الفهري وبعدها نشوفو شكون غادي ياخد المارشيات"
"خرج رئيس الوزراء ديال بريطانيا، بوريس جونسون، من الصبيطار اليوم. وواخا جونسون تعافات الحالة ديالو الصحية وتحسنات، لكن مازال ماغايقدير يزاول المهام ديالو كيف اللول، وغايخصو شوية دالراحة، ويكمل الحجر الصحي ديالو فالدار، بحكم أنه باقي مصاب بفيروس كورونا المستجد. وكان جونسون، خرج من الإنعاش هذي ثلث يام، الخميس اللي فات تحديدا، وتحسنات الحالة ديالو الصحية، ولكن كان باقي فسبيطار سانت توماس فلندن اللي دخليه من نهار الحد، أي هذي أسبوع بالضبط. وبقت جونسون فالسبيطار هذ الثلثيام، من بعد خروجو من الإنعاش، باش يراقبو الأطباء حالتو بشكل دقيق، ويدخلو فمرحلة علاجو باش يتشافى فأسرع وقت، خصوصا وأن حالتو الصحية دابا مستقرة." "بوريس جونسون خرج من السبيطار"
"عن الأخبار:   أضحى مقام عدد من لاعبي المنتخب المغربي المحلي لكرة القدم في البطوبة الوطنية، مهددا، بسبب العروض الكثيرة التي انهالت عليهم، حيث تألقوا وساهموا في مرور أسود الأطلس، إلى دور ربع نهائي كأس إفريقيا للاعبين المحليين.   وكشفت مصادر متطابقة أن نسبة 90 في المائة من لاعبي المنتخب الوطني المحلي مشرحون للاحتراف خارج المغرب، خلال الموسم المقبل." "منتخب «الشان» مهدد بالاختفاء"
"المغنية العالمية مادونا ارتبط عندها عام 2018 بالمغرب ومراكش لي دوزات فيها أيام طويلة، واحتافلت بعيد ميلادها الستين بحضور صحابها وعائلتها. البارح اختارت تعايد 12 مليون دناس لي متبعينها في انستكَرام بفيديو من المغرب، وبانت متأثرة جدا وهي كتدوي على الحياة والحب.  وفي الوقت لي كانت رافضة تنشر اي صورة من حفل عيد ميلادها الاسطوري، مادونا كتدير اشهار واعر بزاف للسياحة في المغرب، وبينات بلاص زوينين فيهم الكثير من البساطة والجمال، وقسمات الفيديوهات لاكثر من 3 الفيديوهات، وكل مرة كتدوي بحب على البلاد.  وماننساوش ان طوني بلير حتى هو جا لمراكش باش يدوز احتفالات راس العام." "بالفيديو.. العالمية مادونا كتقدم صورة واعرة على السياحة فمراكش. واختارت المغرب باش تسالي 2018"
"بداية هاد السيمانا كان وزير العدل التجمعي محمد اوجار فمجلس المستشارين. هدر على مشاريع الوزارة خاصة بناء المحاكم ووو وجبد المعيقات وذكر اللي ساعدو الوزارة. اللي مثير فهاد الشي هو ان هاد القيادي التجمعي شكر الاتحادي عبد الوهاب بلفقيه وجبدو بالاسم. اييه على هاد الشي ولكن كنعرفو الحرب اللي كاينة بين بلفقيه والتجمعي بوعيدة فجهة واد نون كلميم وهاد الحرب مازال مستمرة. باش يجبدو فهاد الوقت ماشي كيغازلو راه قرب يدعمو وهاد الشي فيه نوع من الدعم. هاد الشي غادي يقلق تجمعيين اخرين." "اوجار كيشكر بلفقيه فالبرلمان: واش دعم ليه فكلميم ضد حزبو ولا حاجة اخرى"
"وزير الخارجية والتعاون ناصر بوريطة صرح قبل ايام فندوة صحافية بالرباط مع وزير الخارجية الاردني ان “السياسة الخارجية” للمغرب “هي سياسة سيادية” وان هاد السياسة “قائمة على مبادئ وثوابت”. هاد الشي باش يقول للسعودية وللامارات العربية المتحدة باللي المغرب ماشي مونيكة بيديكم يا بنادم. حقاش قال “هناك دائما الرغبة من طرف المغرب في الحفاظ عليها و تقويتها”. هاد لكلام غير المسبوق فتاريخ الديبلوماسية المغربية مع دول “ديما كيقولو لينا راها شقيقة واخوية وووو” كيعني تغيير جذري. علاش وصلنا لهاد الشي. هاد الشي وصلنا ليه بعد ما رفضات دولة محمد بن سلمان =السعودية ودولة محمد بن زايد الامارات تتخلى على التدخل فالشؤون الداخلية للمغرب. نبداو بالامارات. هاد الدولة ضربات المغرب ضربة قاصحة فالملف الليبي. برعاية اممية توصلات الاطراف المتناحرة في ليبيا لاتفاق وقف فالصخيرات وسمي باسمها وتشكلات حكومة وفاق وطني. الامارات كتدعم الجينرال حفتر زعيم الجيش الوطني الليبي اللي كيقول باللي قرب يطيح العاصمة ويطرد حكومة الوفاق الوطني اللي خرجات من اتفاق الصخيرات. هادا موضوع اخر نرجعو ليه ف”كود” فمقال لاحق. المهم هاد الملف ضربة للمغرب. ضربة كبيرة لاتفاق الصخيرات. الامارات ما دارتش غير هاد الشي. مشات جات وكالات فيهم مغاربة ومغربيات وخدماتهم ميرسونير. هدفهم تحسين صورة بلاد محمد بن زايد فبلادنا. فهاد السياق كانت شوهة استدعاء مدراء نشر مغاربة مع مسؤول بوزارة الاتصال للعيد الوطني لهاد البلد وفيها دار مسؤول اماراتي اجتماع وطلب من المدراء يديرو حملة ضد حزب العدالة والتنمية. طبعا هاد المدراء ما تشوقوش ليه وكاين اللي دار فيه. فموضوع الوطنية ما كاينش شي حد كيزايد على حد. غير تصورو فين وصلات الوقاحة فهادو ولاد اللادينا. المشكلة فهاد الناس ماشي فمدعويين لعيد وطني ووقع فيه تصرف حقير من هاد الدولة. كيدخلو لينا فالشؤون الداخلية. المغرب دار اختيار وهما مدخلينا فمخططهم. وفق مصدر ل”كود” فان تدخلهم فالاعلام فات الحدود. وفق معطيات حصلت عليها “كود” فان الاماراتيين شراو غير خمسين فالمائة من اسهم مؤسسة اعلامية ب3 مليون اورو. واييه. هاد الشي بلا ما نهدرو على مؤسسات بحال “مؤمنون بلا حدود” اللي خدامة فالمغرب وهاد الشي كنا شرنا ليه ف”كود“. السعودية بدورها لاعبة نفس اللعبة ولكن موظفة الدين والفن. جات هاد الرغبة فانتاج 15 مسلسل مغربي او فيه نجوم مغاربة من قبل هيئة الترفيه اللي كيرأسها هاداك الغبي ديال تركي ال الشيخ اللي كان فهيئة الرياضة وصوت لصالح امريكا باش كنا فالمغرب كنتنافسو معاهم على تنظيم مونديال 2026. تركي ال الشيخ وهاد الشي حضرات ليه “كود” فموسكو. دار فطور =حقاش كان رمضان ديك الساعة= وعرض على اتحادات ديال بلدان اسلامية باش يدفعهم للتصويت على امريكا. دابا هادا خدام باش يجيبو سيناريوهات لافلام. باغيين النجوم لمغاربة يتوظفو فتحسين صورة هاد محمد بن سلمان الخايبة منذ اتهامه بتقطيع جثة الصحافي جمال خاشقجي فقنصلية السعودية فاسطمبول. فالدين ووفق معطيات حصلت عليها “كود” فان اتباع بن سلمان كلف شركة خاصة تقلب ليه على علماء دين مغاربة مؤثرين يكونو بوق هاد ولي العهد. لفلوس موجودة. نفس العملية كان داروها مع الصحافة باش وقعات جريمة تقطيع جثة خاشقجي. المغرب ماشي غير السعودييين والاماراتيين اللي كيدخلو فشؤونو الداخلية وباغيين يركعوه وولي بحال شي كليب. يرجعوه بحال مصر. كاينة دولة خليجية اخرى داخلة للاعلام فالمغرب. هاد الدولة هي قطر. فالحقيقة المغرب دافع ثمن عدم اصطفافو لا مع هاد الدولة ولا مع لخرا فحرب دايرة بين ملكيات الخليج. السعودية والامارات من جهة وقطر من جهة اخرى. قطر ما داخلاش بشكل مباشر فتمويل مشاريع اعلامية قريبة من الاخوان المسلمين. قطر دايرة نظام فشي شكل. كتعطي لفلوس لمؤسسات ومراكز تدعي الدفاع عن حرية الصحافة كاين فقطر فاسطمبول ….. وهاد المؤسسات كتعاون مع مؤسسات اخرى اللي كتوصل لفلوس للصحف المغربية مواقع وغيرها.شوفو غير اللي كيمشي لاسطمبول من مدراء المواقع والصحف ولقطر ومع من كيتلاقى غادي يبان هاد الشي. كاينة معطيات على انهم ورا مؤسسات يالله خرجات ولا قريبة تخرج. عاطيين فلوس كثيرة. دابا الدولة فهاد الشي فين. علاش كيتفرج. علاش ما توقفش هاد لقواديد عند حدهم. اييه عندهم فلوس كثيرة واييه قويين بزاف ولكن ممكن ياكلو لعصا بزاف" "كيفاش لكمامر دقطر والسعودية والامارات كيشريو الاعلام وغيرو باش يدخلو فعظام لمغاربة. الامارات حطات فصفقة 3 مليون دولار وقطر دايرة التشبيك عبر مراكزها باش تمول الصحافة وسواعدة داخلين من الفن"
"محكمة جنح الفجيرة في الإمارات، اتاهمات خليجي بالسب بعدما دعاتو مو وقالت أنه بغا يجري عليها من الدار. صحيفة “الإمارات اليوم”، قالت أن الولد عاير مو وقال ليها “سيري تشطحي فالبيران عوض تبقاي فالدار”. وطالبت الأم باش يشدو ولدها فالحبس ويخلص غرامها باش يرد ليها الاعتبار. الابن نكر الاتهامات وقال أنه كاين مشكل عائلي وجا من الأب ديالو، ومو ماعجبهاش الحال وهي طيح عليه الباطل." "أم دعات ولدها وبغاتو يتشد فالحبس بعدما قالها: سيري تشطحي فالبيران حسن ما تبقاي فالدار"
"قال فرع الجمعية المغربية لحقوق الإنسان بالمنارة مراكش ، أنه تلقى اتصالات كتفيد بأن ثلاث ديال البنيتات ووليد، كتتراوح أعمارهم ما بين 5 و9 سنين، تعرضو للاغتصاب والاستغلال الجنسي، من طرف بنت فحي “المسيرة الثالثة” بمراكش. وأضاف الفرع فبلاغو ، أن المشتبه فيها هي شابة عمرها 19 عام ، كتخدم فواحد الدار ، وكتعمد على إستدراج الطفلات والطفل ، لواحد البيت فالدار فاش خدامة بعدما كيغادرو واليدهم لخدمتهم وكتخوا ليها الساحة، و كتستاغلهم جنسيا، هما وبزاف ديال الاطفال اخرين، وهاذ الأمر كتزكيه الشواهد الطبية الي دارتها عائلات الضحايا بعدما كشفو على ولادهم . وأكد البلاغ بأن المتهمة، تشدات من طرف عناصر الدائرة الأمنية 11 الكائنة بحي المسيرة الأولى، وبعدما استنطقوها طلقو سراحها ، وعلى أن الجمعية المغربية لحقوق الانسان فرع المنارة مراكش، ربط الاتصال بعائلة إحدى الضحايا، وكيعمل على جمع المعطيات والإفادات وتدقيقها للقيام بالإجراءات اللازمة حرصا على المصلحة الفضلى للطفل والدعوة لإعمال القانون ولاحترام حقوق الطفل." "بيدوفيليا العيالات. خدامة متهمة باغتصاب وليدات وبنيتات صغار فمراكش"
"علنات جامعة القاضي عياض فمراكش، على الاجراءات الاحترازية اللي غتتخدها فالدخول الجامعي اللي غيبدى فوسط هذ الشهر. وقالت الجامعة أن الثلث ديال البروكرام الجامعي غيتدرس حضوريين، والثلثين اللي بقاو عن بعد، مع إمكانية يتزاد من التعليم الحضوري على حساب المؤسسة وطاقتها الاستيعابية. وماغاديش يتجاوزو الكليات اللي تابعين للجامعة 50 فالمية من الطاقة الاستعابية دالقاعات، وغيخص يكون التباعد بين الطلبة واعتماد التفويج، وتتخذ الاجراءات الاحترازية فالفضاءات المشتركة، مع تطوير بيداغوجية رقمية بجودة عالية، اللي غتبرمج بشكل أسبوعي، وغتتضمن جميع الوحدات الدراسية المعتمدة، وكذلك غيكونو اختبارات مستمرة لتقييم معارف الطلبة على طول العام وبالإضافة لهذشي، غيتم الحرص على تطبيق الطلبة للإجراءات الوقائية لتفادي انتشار فيروس كورونا، من تباعد اجتماعي وارتداء الكمامات وغسل الأيدي، كيف غتكون المعقمات متوفرة." "ها الإجراءات الاحترازية اللي اتخذات جامعة القاضي عياض مع اقتراب الدخول الجامعي"
"قالت وكالة الانباء الاسبانية غير الرسمية “يوروبا بريس”، أن 500 عاملة فحقول “ويلبا” غايخرجو اليوم من ميناء طنجة فاتجاه اسبانيا، فإطار الصفقة، لي داروها الصبليون مع المغرب، لارسال 4000 عاملة حتى متم شهر يناير. وفدجنبر الماضي مشات 423 مرا فإطار هاد الصفقة، في حين ماقدراتش تطلع 49 عاملة بسباب تحليل PCR. وتنص الاتفاقية بين المغرب والصبليون على ارسال 14000 عاملة لحقول ومزارع اسبانيا، في موسم 2020/2021، حيث سيتم ارسال باقي العاملات في شهر مارس من السنة الجارية." "500 عاملة مغربية غايمشيو اليوم للخدمة ف فيرمات “ويلبا” الاسبانية"
"علمت “كود”، أن جثة شاب في العشرينات من عمره، أحيلت أمس الأحد (18 مارس 2018)، على مستودع الأموات بالمستشفى الإقليمي محمد الخامس بالحسيمة، من أجل إخضاعها لعملية التشريح الطبي، الذي أمرت به النيابة العامة المختصة. وحسب مصادر “كود”، فإن مكان قد قرر وضع حد لحياته عن طريق إلقاء نفسه من أعلى قمة جبلية بالحسيمة وتسمى “مارينا”، مشيرة إلى أن الهالك كان يعاني قيد حياته من اضطرابات نفسة حادة." "عشريني كيعاني من الاكتئاب اطلع لأعلى قمة جبلية فالحسيمة ولاَحْ رَاسُو"
"يعقد مجلس المستشارين جلسة عامة تشريعية، صباح يوم الخميس 05 أبريل الجاري، ستخصص للدراسة والتصويت على مشروع قانون رقم 73.17 بنسخ وتعويض الكتاب الخامس من القانون رقم 15.95 المتعلق بمدونة التجارة، فيما يخص مساطر صعوبات المقاولة. كما سيتم دراسة والتصويت على مشروع قانون رقم 65.15 يتعلق بمؤسسات الرعاية الاجتماعية. (في إطار قراءة ثانية)، وكذا مشروع قانون رقم 60.17 يتعلق بتنظيم التكوين المستمر لفائدة أجراء القطاع الخاص وبعض فئات مستخدمي المؤسسات والمقاولات العمومية والأشخاص الآخرين غير الأجراء الذين يزاولون نشاطا خاصا.  " "مجلس المستشارين غادي يصوت على هاد المشاريع انهار لخميس"
"بعد غياب استمر لسنوات عدّة، يستعد عميد الأغنية الكلاسيكية المغربية، الفنان عبد الوهاب الدكالي، لإطلاق ألبوم غنائي جديد خلال الفترة القادمة. هاد العمل الجديد ديال الدكالي غادي تدعمو وزارة الثقافة. وقال الدكالي، في حوار أجرته معه “كود” سينشر لاحقا: “كاين ألبوب جديد وفيه مصبح علاء الدين وهي قصيدة ديال الأديب عبد الرفيع الجواهري، وأغنية فيها تفاؤل كثير ولي هي عيش حياتك ديال الفنان والشاعر محمد الباتولي. عبد الوهاب الدكالي كشف أن الجديد ديالو غادي يحمل جوج قصائد صوفيين. وحدا ديال الإمام الحراق والثانية ديال الإمام الشافعي. وأبرز أنه ممكن يضيف شي 3 قطع أخرى غادي يهضر فيها على عدد من الأحداث اللّي وقعات ف المغرب، خصوصا داكشي ديال الطرام والتعدو على النساء. وبخصوص كيفاش غادي يقدر يسوق هاد الجديد. أوضح الدكالي لـ”كود” قائلاً: “بطبيعة الحال غادي تكون شركة ديال الإنتاج وغادي نشرو حتى على محطات مواقع التواصل الاجتماعي”. " "بالفيديو. الفنان عبد الوهاب الدكالي لـ”كود”: ها العمل الجديد ديالي اللّي خدام عليه"
"مهرجان الموسيقى الروحية بفاس طاح ففضيحة ديال منح مئات التذاكر لعبد الحميد بنمخلوف الكاتب العام للمؤسسة التي تنظن المهرجان كل سنة. هاد المحامي رفض يشد داك التذاكر واعتبر أن تذاكر المهرجان عندهوم علاقة بالمال العام. المحامي جاب عون قضائي دار المعاينة على التذاكر والرسالة لي صيفط ليه. وحسب مصادر “كود”، فإن القيمة المالية ديال داك التذاكر تجاوزت 8 ملايين سنتيم. المحامي بنمخلوف قرر يبلغ القضاء بهادشي ودبا وثق داكشي لي صيفط ليه زويتن. الموصيبة لي لكبيرة بزاف هي هاد زويتن صيفط الآلاف ديال التذاكر لعدد من المؤسسات العمومية ولي بطبيعة الحال معندها حتى شي شراكة مع المهرجان وكاين مدير كبير فواحد الإدارة عمومية معروفة رجع ليه داك التذاكر.       " "محامي بفاس رفض دعوات من الموسيقى الروحية وقاليهم هادشي عندو علاقة بالمال العام منقبلوش (+وثائق)"
"وزير الصحة خالد ايت الطالب، حصل حصلة خايبة وكذب راسو، وخرج بتصريح كينفي كلام قالو بلجنة القطاعات الإنتاجية، اليوم الخميس 28 ماي الجاري، بخصوص إعادة 300 مغربي عالق بالخارج في الأسبوع. وزير الصحة قال بوضوح وها الفيديو٬ فمداخلتو بمجلس النواب، إن “تعليمات ملكية أعطيت لإعادة المغاربة العالقين عبر دفعات، مضيفا: “اليوم نقوم بإدخال 300 شخص في كل أسبوع، وملي نشوفو قدراتنا هاد 300 ممكن طلع”. بعدما انتشر الخبر وكولشي كيقول يستحيل يرجعو هاد العالقين بسرعة وعلى الأقل كيحتاج العودة ديالهم وفق تصريح الوزير، وبعملية الحسابية، 134 سيمانا اي كثر من عامين ونص. الوزير بسرعة دار نفي بطريقة غريبة وقال بأن “ما تداولته بعض المنابر الإعلامية بشأن إعادة 300 مغربي عالق بالخارج في الأسبوع” رغم كاين فيديو كيوثق كلامو. وقال أيت الطالب ، في تصريح لوكالة المغرب العربي للأنباء ، إن “إعادة 300 عالق في الأسبوع” كما نسبته له منابر إعلامية خلال اجتماع لجنة القطاعات الاجتماعية بمجلس النواب في وقت سابق اليوم يخصوص نقطة المغاربة العالقين بالخارج، “كلام تم تحويره “، مشددا على أن “رقم إعادة 300 مغربي عالق في الأسبوع هو مجرد إجراء تقني مؤقت فعلته لجنة تقنية إلى حين توفر الظروف الملائمة لإعادة جميع المغاربة العالقين بالخارج”. وأكد الوزير ، في هذا السياق ، أن جميع التدابير التي تتم لمواجهة فيروس (كوفيد-19) هي إجراءات جاءت بتوجيهات ملكية سامية، مذكرا في هذا الصدد بعملية إرجاع الطلبة من ووهان، وكذا أيضا بالمبادرة لإيجاد الحلول لتمكين المغاربة العالقين بالخارج للدخول إلى أرض الوطن. " "وزير الصحة حصل..كذب راسو: راني مقلتش بلي غادي نرجعو 300 من المغاربة العالقين اسبوعيا بمبادرة ملكية. ها الفيديو يا سيدي سمع انت اش قلتي =فيديو"
"قرر رئيس البرلمان الأوروبي، ديفيد ساسولي، اليوم الثلاثاء، عزل نفسه طوعيا بمنزله كإجراء وقائي ضد فيروس “كورونا” المستجد. وقال ساسولي، في بيان له: “لقد قررت بعد أن كنت في إيطاليا خلال عطلة نهاية الأسبوع الماضي، كإجراء وقائي، أن أتبع التدابير المشار إليها وأن أمارس وظيفتي كرئيس من منزلي في بروكسل امتثالًا للأيام الـ 14 التي أشار إليها البروتوكول الصحي”. وأضاف ساسولي أن “فيروس كورونا المستجد المسبب لمرض (كوفيد – 19) يلزم الجميع بأن يكونوا مسؤوولين وحذرين، لافتا إلى “أنها لحظة حساسة بالنسبة لنا جميعا”." "اللّي خاف انجا.. رئيس البرلمان الأوروبي شك فراسو فيه “كورونا” فيروس وقرر يعزل راسو بيديه"
"شددت السلطات المحلية بإقليم مولاي يعقوب، منذ الساعات الأولى من صباح اليوم الأربعاء، مراقبتها على دوار “اولاد اليزيد” المتواجد بمنطقة عين الشقف، واللّي تقرر يتدار عليه الحجر الصحي بعدما تسجلات أول حالة مصابة بـ”كورونا” ف الإقليم. وحسب مصادر محلية، لـ”كود”، فإن السلطات المحلية والدرك الملكي والقوات المساعدة فرضو طوق على الدوار المذكور مباشرة بعد إعلان إصابة شاب ثلاثيني كيخدم ف “برج فاس”، وذلك مخافة إنتشار الوباء بين الناس ديال الدوار، مما منع الولوج له أو مغادرته بشكل شبه كلي. السلطات المذكورة في تنسيق بيناتها كتهسر على تزويد الدوار المعزول بالمستلزمات اليومية من مواد غذائية، حتى تضمن بقاء الساكنة في منازلهم. وقد تم وضع حواجز حديدة بمحيط الدوار مع نشر عناصر الدرك والقوات المساعدة لضمان التطبيق الصارم لقرار الحجر الصحي." "ها كيفاش فرضات سلطات مولاي يعقوب الحجر الصحي على دوار “اولاد اليزيد”: ممنوع شي حد يخرج أو يدخل"
"الجمعة لي دازت ماتت والدة الرابور المغربي طه لي مشهور ب”طوطو”، الأمر لي خلاه يعبر على الحزن ديالو العميق خصوصا أن علاقة قوية كانت كتجمعو بالراحلة. طه دار البارح الاثنين لايف في انستكَرام ديالو وشكر فيه كَاع الناس لي جاو عندو ولي عيطو ليه ولي واساوه في هاد المحنة لي كيدوز منها، وقرر يمسح كَاع التصاور والفيديوهات لي كان صوبهم ولي خدم عليهم مؤخرا. وكشف طوطو أنه حيد جميع الكلاشات مع الروابة وأن في الموت كلشي كيولي بحال بحال وهاد الوقت ماشي ديال الكلاشات نهائيا. ومن الروابة لي مشاو عندو كاين: حليوة، البنج، هاري وزيد وزيد. " "طوطو تأثر بزاف بوفاة الوالدة ديالو والروابا لي تكلاشا معاهم جاو عزاوه وصبروه -فيديو"
"كشفت المندوبية السامية للتخطيط أن نسبة الأسر التي تتوفر على كمامات وأقنعة وقاية، ارتفعت من 73 في المائة إلى 97 في المائة، ومن 81 في المائة إلى 99 في المائة بالوسط الحضري، ومن 57 في المائة إلى 93 في المائة بالوسط القروي. كما انتقلت نسبة الأسر التي تتوفر على كمية كافية منها من 33 في المائة إلى 80 في المائة. وأفادت المندوبية، في بحث لها حول تطور سلوك المغاربة تجاه جائحة “كورونا”، أن نسبة الأسر التي لا تتوفر على مواد التعقيم بلغت 32 في المائة خلال شهر يونيو، مقابل 51 في المائة خلال شهر أبريل. وتصل هذه النسبة إلى 47 في المائة بين الأسر القروية و37 في المائة بين الأسر التي تعيش في سكن عشوائي و46 في المائة بين الـ40 في المائة من الأسر الأكثر فقرا و43 في المائة من الأسر التي يرأسها مستغلون فلاحيون، و40 في المائة بين الأسر التي يرأسها حرفيون وعمال غير مؤهلين." "مندوبية التخطيط: 97 فالمائة من الأسر المغربية عندها كمامات وأقنعة وقاية و32 فالمائة معندهاش مواد التعقيم"
"تنظمات وقفة تضامنا مع الإحتجاجات لي كينا في اقليم جرادة ولي كانت فزكورة والحسيمة، أمام البرلمان المغربي بالرباط، الوقفة دعى ليها الإئتلاف المغربي الحقوق الإنسان بالعشية ديال هذ النهار الجمعة. الإئتلاف طالب الدولة باش تستاجب المطالب الحركات الإحتجاجية فكل مناطق المغرب، وطالب باش يتفتح حوار الناس ممثلي الساكنة باش يلقاو حلول، كما طالبو الدولة باش تبعد من الحل ديال المقاربة الأمنية لأنها غير أتزيد تشعل الأوضاع وتسخنها. هدشي جا منبعد مكان ليوم بجرادة إضراب عام دعاتليه نقابات و اطارات سياسية، وكان أيضا، وأيضا سكان جماعات جرادة دارو مسيرات على رجليهوم وقطعو كيلومترات باش يوصلو لجرادة لكن القوات العمومية سدات كل نوافذ المدينة، لي كانت فيها مسيرات من مختلف الأحياء اتجاه ساحة المدينة.       " "بالفيديو: احتجاجات جرادة خرجات ساكنة الرباط للمطالبة ببديل اقتصادي لمناجم الفحم أمام البرلمان."
"مورا حادثة اغتصاب الطفل عدنان ! بزاف ديال الناس خرجو كايقولو بلي تصدمو بهاد العمل الاجرامي و بلي لي صدمه اكثر هوا انه المجرم ولد الحومة و كايتأسفو و كايقولو ليك ” الوقت تبدلات” !
آ لا يا سيموحمد ! الوقت ماتبدلاتش ! الوقت هي هي و البيدوفيليا كانت و مازال غاتكون ! و مازال غانشوفو مغتصبين و بيدوفيليين و قتلة بالتسلسل … غير الفرق بين شحال هادي و دابا هي شحال هادي:
١- ماكانوش الناس اصلا كايعطيو سمية البيدوفيلا حيت جدك كان يقدر يتجوج بجداك و هي عندها تسع سنين و هانية ! كلشي كاتجيه عادية!
٢- فاش كاتكون الضحية انثى ( بنية صغيرة) الامر ماكانش كايكون مرفوض بنفس الحدة بالمقارنة بفاش كايكون الضحية ولد حيت المجتمع البوزبالي كان كايشوف البنت او المرا وسيلة د المتعة و ماشي شي موشكيييل كبييييييير الا شدها شي واحد و لعب بيها و اعتدى عليها جنسيا ! علاش هي لاش كاينة اصلا ؟!
٣- الناس ماكانوش كايهضرو على البيدوفيليا حيت كايخافو من الحشومة ! ماكايبغيوش يتعرف عليهم انه ولدو تكا عليه شي فرناتشي فشي حومة
٤- ماكانوش وسائل الاعلام و ووسائل التواصل الاجتماعي لي غايضربو ليك الطر هادشي علاش بوخنونة كايصحابو بلي البيدوفيا عاد بانت و لا عاد ارتفع المعدل ديالها ! و لكن المشكل الحقيقي اليوم هوا انه مازال بزاف د الناس ماكايهضروش على البيدوفيليا مع ولادهم ! ماكايوعوهمش بالخطر د الوحوش الآدمية ! ماكايشرحوش ليهم ماخاصهمش يتعاملو مع شي حد غريب عليهم و بلي حتى اذا كان شي حد قريب ليهم خاصهم يتعاملو معاه بحذر و بالخصوص يفرضو احترام الجسد ديالهم عليه ! شحال من مرة كانشوفو راجل كبير مجلس بنيتة صغيرة فوق حجرو فالزنقة و كايعنق فيها و حتى واحد ماكايستنكر هاد المسألة! وا غا كايفرح بيها مسكين ! وا غا بغا يبوسو مسكين ! وا غا بغا يلعب معاه مسكين ! وا مافيها والو غي خالو هاداك ! غي عمها هاداك… غي جارنا هاداك ! حتى كاطيح الفاس فالراس! راه من المسؤولية ديال الاباء اليوم انهم يوعيو ولادهم ! يحذروهم و يوجدوهم نفسيا لكيفاش يتعاملو مع شي بيدوفيلي سواء فالعائلة او المدرسة او الزنقة و مايخافوش يعاودو ليهم على اي حادثة وقعات ! راه ديك حشومة و عادي و مافيها والو هي السبب فضياع بزاف د الاطفال كل عام!" "واش البيدوفيليا شي حاجة جديدة علينا ؟ لا طبعا ! من ديما كانت و مازال غاتكون ! و لكن الديفو ديالنا هوا انه مازال ماكانهضروش عليها بالشكل الكافي و مازال الاسر ماكايعلموش لولادهم انهم خاصو يحتاطو من اي واحد بغا يقيسهم فالجسد ديالهم"
"في الويكاند المغنية الميريكانية “شير” دارت واحد تويت اللي بارطاجاتو و قالت أنها هي و ماماها تفرجو في محاكمة الشرطي اللي قتل المواطن الميريكاني جورج فلويد و وضحات أنها كون كانت في اللحظة اللي وقعات فيها الجريمة كانت غادي تعتقو. تويت اللي كان عادي تم تأويلو وبدات عليها الهضرة و الانتقادات هادشي اللي خلاها تنوض و تمسحو وتهني راسها من صداعات. بعض المعلقين، مشاو بعيد، و اتاهموها بأنها كتبين عقدة “المنقذ الأبيض” وأن تويت اللي دارت ماغادي ينفع في والو أصلا. و ناضت المغنية “شير” حطات تويت آخر كتجاوب فيه من بعد ردود الأفعال اللي تدارت على تويت ديالها الأول. القضية ديال جورج بدات ف شهر ماي اللي فات بعدما شدو بوليسي و ورك عليه بركبتو تا مات، ومن تما خرجو المسيرات وناضت ديال بصح في ميريكان. " "تويت ديال المغنية “شير Cher” على جورج فلويد دار حالة بين الميريكانيين"
"تمكنت مصالح الشرطة الإيطالية بمنطقة ميلانو، في الايام الماضية، من اعتقال 4 أشخاص يحملون الجنسية المغربية، ومصادرة حوالي 60 كيلوغرام من الحشيش والمخدرات القوية. ووفق تقارير إخبارية، صادر الأمن مبالغ مالية ومسدس وأسلحة ووثائق تتضمن أسماء موزعين وموردين وزبناء. هاذ الشي كامل مخبي داخل ليرباك ديال طوموبيلة أحد الموقوفين. وتم خلال العملية اعتقال 3 أشخاص من أصل مغربي ومهاجر نيجيري. كما تم تفتيش عدد من المنازل ومداهمة مطاعم للوجبات السريعة استغلها المتهمين كنقاط للترويج وتنسيق مواعيد مع الزبائن." "الطاليان : حشيش وكوكايين وأسلحة نارية تحجزات عند بزناسة مغاربة فـ ميلانو"
"في أكثر الأماكن برودة و ظلمة ، في أماكن نظن أنها فارغة و ساكنة و هادئة …هذا هو الشكل الذي عودتنا عليه تلك البقاع من الأرض ، إنها الروضة أو المقابر . المكان الذي تظنه هو نهاية سير قطار حياتك ، يقطن شخص لا ترعبه الجثث ، بل على العكس فهو يعشقها يحضنها ، يشتم رائحتها العفنة يقلبها ذات اليمين و ذات الشمال دون أن تقاوم أو أن تقول كلمة تجرح مشاعره الباردة … عام 1982″ كارين رينج ” بنت في عمرها 19 عام ، كأي بنت كتدوز عطلة ديال الصيف وراسها خاوي ، حتى كايجيها قدرها على شكل شاب يتظاهر أنه بائع متجول سميتو ” ديفيد ستيفن”، اللي مع الفتحة ديال لباب غادي يدفعها و يضربها بجهد و يحاول يحيد ليها حوايجها باش يغتاصبها لكن المقاومة ديالها كانت قوية و هادشي اللي خلاه يئس من المحاولة و يجبد سكين ديالو و يطعن ذلك الجسد النحيف و يذبح عنقها الرقيق بكل برودة دم …
و هي كتفارق الحياة ما كانتش عارفة “كارين ” أن ماشي هاديك هي النهاية و بلي مازال كاين وحش آخر في بلاصة أخرى كيتسنى ينهش الجسد ديالها بكل شهواته الغريزية و الحيوانية … المسكينة شنو كان ذنبها اللي تقتل جوج مرات ديك الليلة ؟! من بعد القبض على ” دفيفيد ستيفن” تحكم في عام 1983 بالإعدام بتهمة القتل و الإغتصاب …  “ستيفن” مانكرش القتل ديالو و مانكرش أنه كان باغي يغتصبها لكن العناد ديالها و المقاومة ديالها ما خلاتوش ، لكن الشيء اللي حير المحكمة هو السائل المنوي اللي لقاو في الجثة …منين جا ؟!
إلا ماكنش اللي قتلها هو اللي اغتصبها …شكون غيكون مول هاد الفعلة ؟! في 2008 الشرطة غادي يقررو يصفطوا عينة من الحمض النووي ديال ” ديفيد ستيفن ” القاتل ، باش يقارنوها مع السائل المنوي اللي كاين في الجثة ….و النتيجة كانت صادمة . “ديفيد ستيفن” ما كدبش و صدق السائل المنوي ماشي ديالو و بصح ما اغتصبش “كارين” … و التقارير و الأم ديالها كيزعمو أن ” كارين ” كانت عذراء نهار موتها …
من بعد وقت ليس بطويل …و الشرطة كتقوم بالأعمال ديالها الروتينية كيلقيو القبض على رجل في الخمسينات بتهمة حيازة المخدرات ، و ملي كيخضع لاختبار ديال الحمض النووي …الصدمة كانت كبيرة بزاف بحيث المقارنة ديالها تنطبق على نفس العينات المأخودة من السائل المنوي سنة 1982 … هاد رجل سميتو “كينيت دوغلاس ” ، اللي فتح لغز محير عند الشرطة و القضاء ..إلا كان ” ديفيد ستيفن ” اعترف بالقتل . كيفاش وصل السائل المنوي ديال هاد سيد لجثة الفتاة ؟!!
“كينيت دوغلاس ” كان خدام في مشرحة كعامل ، و كان في المشرحة الليلة اللي وصلات فيها الجثة ديال “كارين” من بعد 4 ديال ساعات على المقتل ديالها . في الوقت اللي ماكيشفو حتى واحد و ما كيراقبو حتى واحد ، استفرد بالجثة ديال الفتاة و اغتصبها و هي ميتة .. “كينيت” اعترف باللي مارس الجنس مع الجثة ملي وصلات و كذلك اكتشفت الشرطة أنه مارس مع ما يزيد على 100 امرءة في مدة عمله اللي تتقدر ب 16 عام ديال الخدمة في المشرحة  ، و الغريب في الأمر أن أقصى العقوبات اللي يقدر ياخذها هي 18 شهر بحكم أنه ماغتصبش شي مرا حية و تعدى عليها …
المقيت في هادشي هو أنه مارس معاها الجنس قبل ما يغسلوها باقا بدمها و عنقها مدبوح  …لم يحترم موتها و لم يرحم عذابها …واش اللي كيقوم بهاد الفعل إنسان سوي داخل المجتمع أو مختل و مريض ؟! هادشي اللي غتعرف ملي تكمل لقرايا …
“النيكروفيليا” هي مصطلح لوصف أحد الإنحرفات الجنسية و اللي هو ممارسة الجنس مع الجثث ..من الأوائل اللي استخدمو هاد المصطلح هو الباحث النفسي في مجال الطب الجنسي الألماني “ريشارد فون كرافت ايبنغ” لوصف حالة الإنجذاب الجنسي نحو الموتى .. لكن البحث النفسي الأكثر دراسة و انتشارا في ساحة العلمية هو للباحثان “د.جونتان روزمان ” و “د.فيليب ريزينك ” و اللي حطو نظرية حول هاد الممراسة كيوصفو فيها دوافع ديال الشخص و شنوهما الأنماط الرئسية لنيكروفيليا … و لقاو باللي الشخص اللي كيمارس مع الجثث كيكون عندو مشاكل نفسية  و سلوكية نذكر منها :
1ـ تكون تقديرو لذاتو طايح بزاف ، غالبا بسبب تجارب فاشلة …لذلك :
أ. كيخاف من الرفض هادشي علاش كيفضل شريك حياة ما كيقولش ليه لا و مايرفضوش
ب. كيكون كيخاف من الجثث و داكشي علاش كيقوم بما يسمى في علم النفس بالارتداد العكسي ..يعني تحويل عاطفة الخوف إلى شهوة جنسية ..
2ـ كينمي التخيلات ديالو حوال الجثث  و غالبا كتكون شاذة …
كذلك كاين 3 ديال الأنماط رئيسية في هاد الممارسة المنحرفة و اللي هي …
1ـ النمط القاتل : الذي يمكن أن يقتل للحصول على جثة
2ـ النمط العادي : الشخص المحب للجثث لكن لا يقتل للحصول عليها يمارس فقط
3ـ النمط التخيلي : الذي يتخيل نفسه و هو يمارس الجنس مع الجثث لكنه لا يستطيع ويقدم عليها في الواقع
باش مانزيدش نطول عليكم هاد الباحثين لقاو باللي غالبية الممارسين لنيكروفيليا دكور (90%) من دكور كتراوح الاعمار ديالهم ما بين 20 و 50 سنة و الأغلبية كتكون الخدمة ديالهم مرتبطة بالجنائز و المشرحات …كذلك مانساوش النسبة ديال النساء اللي كيمارسو نيكروفيليا لكن الدوافع ديالهم كتكون مختلفة بعض الشيء … خرجو الباحثون كلهم اللي في مجال علم النفس بخلاصة اللي كتقول أن “نيكروفيليا” شذوذ و انحراف جنسي و يجب أن يعالج نفسيا، و ذلك بعرضه على مختص نفسي ليفهم جذور الحالة و الدوافع ديالها ، ويقدر يساعد المريض على أنه يحضى بحياة اجتماعية طبيعة و ممارسة مع شريك حي يبادله أحاسيس الحب و الاحترام …" "نيكروفيليا.. الجنس مع الموتى: اجيو تفهمو كيفاش ناس كيفضلو ينعسو مع ميت عوض يمارسو الجنس مع شريك حي وواش هذا انحراف ولا عادي؟ وواش غير الرجال اللي نيكروفيل ولا حتى العيالات؟"
"في الوقت اللّي كتواصل فيه احتجاجات الجبهة الوطنية لإنقاذ  مصفاة المحمدية “لاسامير”، قطع وزير الطاقة والمعادن والتنمية المستدامة، عزيز الرباح، اليوم الثلاثاء بمجلس المستشارين، الشك باليقين. وقال أن الحكومة “مغاديش يمكن ليها تتدخل باش تنقذ لاسامير”. وأوضح الوزير أن هاد الملف بيد القضاء  اللّي خدا فيه قرار ديال التصفية مع استمرار نشاطها إلى أن يأتي من يشتريها، مشيرا خلال الجلسة الشفهية بالغرفة الثانية، إلى أنه مزال مكاين حتى شي عرض لشراء “لاسامير” وخا وصلات اكثر من 50 جلسة ديال المحاكمة." "الوزير الرباح: الحكومة مايمكنش ليها تتدخل باش تنقذ “لاسامير”"
"من بعدما كورونا حبسات الناس عامة، والمشاهير خاصة، أخيرا قدرات الفنانة أسماء لمنور وخوها لي خدام بصفة مدير أعمالها لأول مرة خارج المغرب للعمل. خو أسماء، ياسين لمنور شارك ستوريات على حسابو في انستكَرام وكتب عليهم: “لأول مرة سفر لخارج المغرب في 2021”. لمنور كتسافر بشكل كبير لدول الخليج فين كتخدم أغلب حفلاتها، وحتى الحفلات الخاصة لي كدير الأغلب كتكون مع الخليجيين. https://www.instagram.com/p/CJi0KhmJbE8/" "بعدما حبساتها كورونا.. أسماء لمنور خرجات تخدم لأول مرة فالخارج – فيديو "
"استغرب نبيل بنعبد الله، الأمين العام لحزب التقدم والاشتراكية، من الأخبار التي يتم تداولها بقوّة بخصوص عدم استمراره في قيادة “البي بي إس”، وقال في تصريح لـ”كود”: هادشي متقالش كاع بشكل مطلق”. وأضاف زعيم “البي بي إس”، في نفس التصريح، قائلاًُ: “ماشي غير هادشي قالو ان اللجنة ديال الحزب طالبات بتعديلات على القانون الداخلي ديال الحزب وهادشي مكاينش كاع وزعما بغاو اندير بحال البي جي دي لكن هادشي متقالش كاع لكن اجتماع اللجة المركزية لم تطرح فيه واش نستمر او لا بصفة نهائية”." "نبيل بنعبد الله لـ”كود”: مقلتش أني كنفكر باش منبقاش فقيادة “البي بي إس”"
" د. مراد علمي//   هادي زيدها على مول الشـّـكولاتة، مسكـينة، حـڭـروا على الغريبة، على الحيط القصير، رفضوها تدخول ألــّـمدرسة، تاخوذ الباك، تعمل الماستار فى شعبة “مستملحات المخـبوزات”، (“مخبوزات”: عربية “دوريجين”) ولاكن حلاوتها مرغوب فيها، “جردوها من ملابسها”، يعني حوايجها، الكاغيط اللي محزّمة بيه، غتاصبوها، حـطــّـوها فوق لسانهم، ذابت، تـلــذذوا، غير قضاوْا حاجتهم لاحوا قشورها فى الزنقة، يعني كاغيطها، هادي هي كول الغلة أو سبّ الملة.   بالرب إيلا هادوا كايعانيوْا، بالأخص خفافين اليـدّين، من ضطرابات شخصية، عايشين بين الإدمان على الكذوب أو عدم الرشد، أحسن دليل هي  الفضايح الجنسية، فضايح المراهقين، أمــّـا الكذبات المبرّقات، “لا تحصى”، غير فى أبريل 2018 سمعنا أن الحكومة غادي توفـر  1،2 مليون فرصة شغل حتى 2021، يعني 300000 كولا ّ عام، واه، هاد الكم ّ كـولـــّـو؟ على هاد الحكومة كاتـنطابق القولة التالية: اللي كايكذب بزاف، ما كايعقلش بزاف، كون كايثيق الشباب المغربي بأقوال هادوا ڭاع ما يحرڭ، يقراوْا المسؤولين بعدا غير التعليقات ديال المواطنات، المواطنين فى الصحف الإليكترونية، لأنه كاين تجاوب فوري، بلا فيلتر ولا مساحق التجميل، خلاصة نتقاد الناس: “سـئمنا من كلامكم، من الــبــلابــلا”.   هادوا ديما غادي يبقاوْا عايشين فى صراع مع نفوسهم أو شهواتهم اللي طاغية عليهم، أو ما كايصارعوا حـدّ، غير راسهم بيدّيهم، هادي أصعب معركة يمكن الإنسان يخفق فيها، لأن طرف من المخ كايقول ليك ما تعملش يدك فى جيب المواطنين، يعني الضرائب المباشرة أو غير المباشرة، لاخور كايقـول ليك أو أنا مالي! غير البارح كان مقطـّع، مدربل، دابا رجع ملايري.   اللي مهووس بخفة اليدّ كايطيح على كولّ حاجة تهـجــّـمات على عينيه،  يا حسرة، جبن، عسولات، كوستيمات، صبابط “سـيـنــيــي”، غير باش إلبــّـي ديك الرغبة، البلية، باش إبهر الناس، أو ما كايحشمش حتى إيلا حصــّـلتيه، لأنه ما عندو علاش يحشم، كايحشم غير “الـدّرويش”، أمـّـا اللي خفيفة يـدّيه متكبر باغي إقـتـلك بالسمّ، إورّي ليك حنة يـدّيه، حدودك، الإحساس بالعجز، بأنك لا حولا ولا قوة عندك، هاد النوع من خفة اليد  ستفزاز ضربو فى طلطــّـاش.   المحترف كايدخول ألـّـمتجر، مفركس، مڭرفط، رادّ الشعر كولـــّـو ألــّـور، “كوب دي كابريوو”، نظــارات “رايبان دو لوكس”، اللي ما عجبوش الحال ما إكون غير عنود، حقود، إعيش مع الـدّود، بالنسبة ليه أو لجميع المتكـبــّـرين، كايدوّر عينيه: هاد الخيرات كولــّـها كاتســنـــّـاني، خصّـني غير نعرف نتعامل معاها، كايخمـّـم دابا كيفاش يمكن ليه إحط يـدّيه على شي حاجة بلا ما إشوفو شي حـدّ، أو اللي شافو يقسم معاه، عصابة، فى الحقيقة ما كرهش يتخلــّـص من هاد الطبيعة، ولاكن هاد الشي اللي جاب الله، طرف من مرض  بثولوجي، شق من شخصية مهزوزة، هاد العمليات مرتبطة أصلا بالإفراط فى حب الذات اللي كاتدل ّ على أعراض نرجسية مزمنة، على تضخم آنا مرضية، أو كل هاد القوم عندهم قاسم مشترك: عجرفة، إفـراط فى المطالب، أو فى غالب الأحيان جنون العظمة، أو هاد النماذج المشؤومة متوفـرة لا فى الدول العربية لا فى شمال إفريقيا، بحال بن علي التونسي اللي كان مكدّس فى قصرو الملاير ديال السانتيمات من جميع العملات اللي تجيك على بالك.   اللي خفيفة يـدّيه ما كايبغي غير إشير ليك بأنه بالشان أو المرشان، غالب الأحيان هاد الشخص كايكون مغرور، كـولـــّـو عـُـجب، كايتحاسب راسو فوق القانون، هادا ما كايعرف لا حدود، لا كايحتارم مـُـلك الآخرين، بحال هادوا اللي كايـڭـريسيوْا المواطنات، المواطنين، اللي خفيفة يـدّيه معلقة أو يطمع فيها، لأنه كايلقى فيها متعة، رياضتو المفضلة اللي كاتزيد تحل ليه الشهية، أو حتى إيلا هـزّ شي حاجة ماشي ديالو، الضمير الله إجيب، هوما اللي غبيين، ما حصــّـلوهش، طولانطي.   شاف شي صـبـــّاط زوين، عجبو، لبسو أو حـط ّ تقاشرو، صبـّـاطو المعفون على الرف، شحال كايتسـلـــّـى غير كايشوف شي زبون رفـد صباطو أو مشى بيه “ألاكيس”، الخطير فى الأمر هو أن هادوا عندهم صحاب، مـكوّنينن عصابات، فى الدول المتقدمة كولــّـهم كايتهرّبوا من صحاب اليدّين الخفيفة، لأن شعارهم: مع من شفتك، شبــّـهتك، مصير الدول المتخلقة هو هادا: السلب، النهب أو الــڭـريساج بالعلا ّلي، مسكينة الغريبة: خطفوها، طالبين من الشعب يدفع الـفـدية: راتب، معاشات مضخمة، إيلا بغيتي أنـــّـوب عليك، صبر عليــيا شي شوية، مرة، مرة كايـدّيني النعاس فى البرلمان، ماشي ڭـاع ما نجيش بحال شي وحدين اللي جامعين الشكارة ب “البقررة”.   المؤسف هو أنني ما كانشوف حتى شي تحسن، حل، لأن هادوا عندهم مشكل مع الواقع اللي ما كايتقبلوهش، أو اللي خفيفة يـدّيه، أو تحـوكــّـها ليه بالسـّـودانية، إغـطسها فى الغريبة، إغـطسها، ما مشى حتى سرطها بكاغيطها، متلاك النفس ما ساهلش، بالأخص إيلا كانوا الشهوات، ملذات الدنيا أو الآخرة، عاميين البصيرة، جـارّين من تحتو الحصيرة، بالفعل: أصعب معركة هي اللي كاتدور بينك أو بين ذاتك، يعني النقد خــصـّـو إكون نقد ذاتي، مسؤول، صريح، ولاكن كيفاش غادي أتـــّـم هاد العملية فى مجتمع عزيز عليه الكـذوب، البهتان، التبوحيط، كايعبث بالغريبة، لأن الغريبة فى أول الأمر من فلوس ضرائب المغاربة، المغربيات، أمـنييــّـتي الوحيدة اللي عندي: يــتــــّـغـلبوا صحاب خفافين اليد أو الصباع شي نهار على  البلية اللي ساكناهم، الشرفاء تحت قبة البرلمان ما معنييش بهاد الهضرة، غير الشلاهبية، الإنتهازيين، “أصحاب الحسنات المقلوبة و السوابق  البرلمانية”." "البـرلــمـانـيـون وغـريـّـبة"
"علمت “كود” ان المجلس الوزاري اللي دار اليوم بفاس عرف تغيين كل من لقلالش المديرة السابقة المساعدة في “لارام” على رأس مكتب المطارات فيما عين خبير في التأمينات بوبريك على رأس صندوق الضمان الاجتماعي. تفاصيل لاحقا" "عاجل. ها التعيينات الجديدة فالمجلس الوزاري"
"أدانت محكمة الارهاب بسلا يوم امس الاثنين، شاب ينحدر من بلدة امزورن بالحسيمة، في قضية تتعلق بالارهاب، وحكم عليه بالسجن ست سنوات. وكانت النيابة العامة بسلا وهيئة قاضي التحقيق قد تابعا المتهم بتهم تحريض الغير وإقناعه بارتكاب أفعال إرهابية، و الإشادة بأفعال تكون جرائم إرهابية والإشادة بتنظيم إرهابي والدعاية والترويج لفائدته.  " "ست سنين دالحبس لشخص من الحسيمة بسباب الارهاب"
"عمـر المزيـن – مكتب الرباط: شددت الأمانة العامة لحزب العدالة والتنمية، خلال اجتماعها الأخير، على ضرورة تفعيل التوصيات الصادرة عن اللجنة الاستطلاعية البرلمانية الخاصة بأسعار المحروقات والتي سبق للحكومة أن تفاعلت معها إيجابا. وبخصوص الشأن الاقتصادي، العثماني استعرض أهم الخلاصات اللّي انتهى إليها اللقاء الأول اللي جمعو بعدد من المسؤولين الحكوميين والاتحاد العام لمقاولات المغرب، وذلك سعيا لتطوير إطار العمل المشترك بما يمكن من تعزيز التنمية الاقتصادية للمغرب." "بيجيدى : خاص تفعيل التوصيات ديال اللجنة الاستطلاعية حول المحروقات"
"دابا فالتلفزيون ديالنا على الاولى فبرنامج “ستاند اب” بين استهتارو وعدم احترامو لتدابير الوقاية ضد فيروس كورونا. منشط البرنامج داير ماسك على فمو بلا نيفو ومشاركين دايرين لكمامة بطريقة عوجا. هادو فالتلفزيون. بينما فالشيلي رئيسها سبستيان بنييرا بان بلا ماسك ضربوه بغرامة فيها 3500 دولار. الرئيس خلص واعتاذر. اعتاذر حقاش تنشرات صورة ديالو مع مرا هادي ايام بلا لكمامة. وقال هاد الرئيس باللي كان خاصو يديرها. حنا فالتلفزيون فهاد البرنامج المشاركين كيتعانقو. راه هاد الشي خطر على صحة لمغاربة. خاص عقوبات ضدو حقاش ما احتارمش الاجراءات الاحترازية. شفنا هادي ايام كيفاش طوم كروز اللي كان كيمثل اخر جزء من افلام “ميسيون امبوسيبل” فالنگليز جعر على جوج ما كانوش دارو الماسك وغوت عليهم وهدد يجري عليهم ايلى عودوها. وحنا برنامج فدورة المشاهدة ضد قرارات الدولة وكيتحداها" "استافدو من هادو يا رباعة “ستاند اب” اللي كيتعانقو فالتلفزيون ضد على اجراءات الدولة. رئيس الشيلي بان بلا ماسك خلص 3500 دولار"
"عبر الكوميدي المغربي كَاد المالح على الغضب ديالو من إغلاق القاعات السينمائية والمسارح هاد المدة كاملة في فرنسا بسبب فيروس كورونا المستجد. كَاد المالح قال في حوار في برنماج “Sept à Huit” لي كيدوز على قناة TF1 الفرنسية، أنه كيستغرب كيفاش السفر مطلوق والناس كتركب في الطيارة لمدة 7 ديال الساعات كتاكل فيها وكتهضر وكتضحك مع بعضياتها في الوقت لي المسارح والسنيمات مسدودين. المالح قال في الحوار لي شارك جزء منو على حسابو في انستكَرام أنه كيحس براسو محتاج يوقف فوق الخشبة، ويقدم شي حاجة للجمهور ديالو. https://www.instagram.com/p/CJ5WftTCIMX/" "كَاد المالح طلع ليه الدم: حلّو لينا المسارح والسينمات – فيديو"
"وقعت صباح اليوم الخميس مجزرة بشرية بضواحي مدينة أكادير أسفرت عن مصرع ستة أشخاص من العمال الزراعيين . وحسب مصادرنا، فقد وقع الحادث قرابة السابعة صباحا، الطريق الإقليمية الرابطة بين جماعتي بيوگرا وآيت اعميرة
الحادثة وقعت اثر نقا شاحنة لنقل العمال الزراعيين وحافلة لنقل الركاب .
وأصيب ستة أشخاص بجروح خطيرة تم نقلهم إلى المستشفى الاقليمي اكادير ." "صباح هادا. مقتل تسعة عمال زراعيين في حادثة سير مفجعة بضواحي أكادير"
"فيديو للداعية رضوان بن عبد السلام انتشر بشكل كبير على مواقع التواصل الاجتماعي، كايغوت فيه ويخسر فالهضرة بطريقة اعتبرها بعض النشطاء “بالهمجية”، و”المتناقضة تماما مع الصورة اللي كايعطي ويسوق على راسو كشيخ كايعرف بينو وبين الله”. جمعية دالرفق للحيوان فمدينة تطوان خرجات توضح حقيقة هذ الفيديو المنشور، وقالت فبلاغ ليها فصفحتها الرسمية على موقع التواصل الاجتماعي “فيسبوك” بللي بن عبد السلام تشاد مع واحد من أعضاء الجمعية، بعدما حصلو غادي يلوح شي قطيطات صغار فمكان خالي، باش يتهنى منهم.  جمعية “براثن المغرب” وضحات بللي حالة القطوط كانت مكرفصة بزاف، ومللي حاولو أعضاء الجمعية ينبهوه باللي الفعل اللي كيقوم بيه ماشي مزيان و”حرام”، بدا يغوت عليهم ويقول “أنا ما كانعرف لا دين لا والو”، وبدا يسب فيهم ويخسر فالهضرة كيف ما كايبان بشكل واضح فالفيديو. الجمعية كشفات بللي هذشي وقع ولبارح الإثنين، يعني فنهار ثاني عيد، وبن عبد السلام لاح القطوط فمطرح “العوينة” اللي فيه غير الخلا والقيفار، واللي القطوط اللي كاتجي ليه كاتموت فأيام قليلة، بسبب تلوث المكان، وحيت ماكاتلقى فيه ما تاكل ما تشرب." "لاح مشاش فبلاصة بعيدة بشكل “همجي” وعاد زايدها بالسبان وتخسار الهضرة.. جمعية للرفق بالحيوان فتطوان كتستنكر تصرف رضوان بن عبد السلام مع الحيوانات – فيديو"
"أفاد مصدر طبي مسؤول، أن 17 حالة تشافات من “كورونا” في المركز الاستشفائي الجامعي الحسن الثاني بفاس، من بينهم طفلان، طفل يبلغ من العمر 11 سنة، وطفلة عمرها 5 سنوات، مشيرا إل أن معدل سن باقي المتعافين هو 35 سنة. وحسب المصدر نفسه، لـ”كود”، فإن الطفل اللّي تعفى أهدى قصيدة للأطر الطبية العامة بالمركز الاستشفائي الجامعي الحسن الثاني. " "فيهوم طفلين.. 17 اللّي تشفاو من “كورونا” وخرجو من المستشفى الجامعي بفاس -تصاور"
"السلطات الايرانية شدو سحر تبر، لي كدير ماكياج وكتولي كتشبه لفيرسيون زومبي للممثلة الأمريكية أنجيلينا جولي، بتهمة التحريض على العنف والفساد. سحر تبدلات بزاف بعدما دارت عمليات التجميل باش تولي كتشبه لطليقة براد بيت ومن تما بدات الشهرة ديالها في انستكَرام موقع التواصل الوحيد المسموح به في ايران. وكتواجه سحر اتهامات بالتحريض على العنف وأنها شدات الفلوس بطريقة ملتوية وحرضات الشباب على الفساد، لكن القصة مواضحاش مزيان. ومؤخرا سحر بانت بحالا مريضة وضعافت بزاف لدرجة ولات كتخلع وناس طلبو منها باش تخرج من ايران باش تعيش حياتها." "البوليس قرقبو على شبيهة أنجلينا جولي.. والتهمة: التحريض على العنف والفساد"
"كشفت مصادر مطلعة لـ”كود” أن رئيس الحكومة سعد الدين العثماني، دار بحال رئيسي البرلمان، الحبيب المالكي وحكيم بنشماش، فالتعيينات الأخيرة بهيئة ضبط الكهرباء، المسماة بـ”الوزيعة”. وصرح عبد اللطيف وهبي، زعيم حزب “الأصالة والمعاصرة” المعارض، لـ”كود” بالقول :”أن رئيس الحكومة  ارتكب نفس الخطأ الذي ارتكبه كل من بنشماش والمالكي، وذلك بتعيين 3 أشخاص في الهيئة، بدون التشاور مع الأغلبية الحكومية وبدون احترام التعددية الحزبية والسياسية. وأوضح وهبي لـ”كود” :”هادشي كيطرح سؤال مدى قدرة رؤساء المؤسسات الدستورية الثلاثة في احترام التعددية السياسية والديمقراطية”. وأضاف المتحدث لـ”كود” أنه “اذا كان رئيسي البرلمان وضعو أسماء على مقاسهما فإن رئيس الحكومة ارتكب نفس الخطأ”. وعلق وهبي على فضيحة الوزيعة بالقول :”كان الله للوطن وان لله وان اليه راجعون في الديمقراطية والتعددية”." "“الوزيعة”..رئيس الحكومة حتا هو حط صحابو ف هيئة “ضبط الكهرباء” وهبي لـ”كود”: ان لله وان اليه راجعون فالديمقراطية والتعددية"
"أكد الزميل الصحفي ب”كود” يونس أفطيط، في اتصال معه، أن عناصر الدرك الملكي، حاصرته اليوم الأحد (18 مارس 2018)، على مشارف مدينة جرادة، التي حل بها في إطار أداء واجبه المهني. وأفاد يونس أن حوالي تسعة عناصر من الدرك الملكي حاصروه بالقرب من جرادة، وكان مرفوقا بصحفي يشتغل بالزميلة “ناظور سيتي”، حيث حجزت لهم بطائق التعريف الوطنية، وكذا البطاقة المهنية بالنسبة للزميل يونس. دبا الجدارمية ردو للزميل الصحفي يونس الوثائق ديالو بعد ساعة من التسخسيخ." "عاجل. واش منعو دخول الصحافيين لجرادة؟ 9 من الجدرامية حاصرو صحفي “كود” يونس أفطيط فالدخلة"
"أعيد انتخاب عبد السلام أحيزون رئيسا للجامعة الملكية المغربية لألعاب القوى لولاية رابعة، وذلك خلال الجمع العام العادي للجامعة المنعقد اليوم الاثنين بالرباط. وكان أحيزون انتخب أول مرة رئيسا للجامعة يوم رابع دجنبر 2006 خلفا لامحمد أوزال رئيس اللجنة المؤقتة، وأعيد انتخابه للمرة الثانية يوم 29 نونبر 2010، ثم لولاية ثالثة يوم 29 يناير 2015 مدتها أربع سنوات (2015-2019)." "اعادة انتخاب احيزون لالعاب القوى"
"بعد الضجة الواسعة، التي أعقبت نشر بطاقة معلوماتها على مواقع التواصل الاجتماعي، التي تعرف بنفسها زوجة مصطفى الخلفي الناطق الرسمي باسم الحكومة والوزير المندتب المكلف بالعلاقات مع البرلمان والمجتمع المدني، خرجت زوجة الوزير عن صمتها لتؤكد لـ”كود” أن “داك الكارت فيزيت” ديالها. وأوضحت زوجة الوزير الخلفي، في تصريح لـ”كود”، قائلة: “داك لاكارط ديالي تستعمل في إطار ما هو دبلوماسي وكاينة عند شي 20 امراة ومنعرف كيفاش تم تأويلها بهاد الطريقة وأستعملها في إطار الوضعيات التي أستدعى إليها بصفتي زوجة الوزير سيما أنا عضوة نشيطة ضمن هيئة النساء المغربيات الدبلوماسيات وكيعرضو علينا ديما نساء السفراء فالحفلات الوطنية وغيرها”. وزادت زوجة الخلفي: “مني كنكون حاضرة فشي نشاط بصفة زوجة الوزير رفقة زوجات السفراء والوزراء كنتعارفو بداك البطاقة وفي نطاق محدود جدا. ولا أتهم حتى شي جهة اللّي ناضت تخرج الموضوع على السياق ديالو الحقيقي ويلا كونت استعملت داك لاكارط فقضاء أمور شخصية خاص داك الجهة تعلن على راسها وراها كاينة حتى عند عدد من زوجات الوزراء وهادي وسيلة ديال التواصل معمول بها”." "زوجة الوزير الخلفي لـ”كود”: داك (لاكارط فيزيت) ديالي وراه كاينة عند زوجات السفراء والوزراء وها وقتاش كنستعملوها"
"زياش محضي من النكليز. تقرير صحافية بريطانية كالت أن فان فريق العاصمة لندن يراقب باهتمام اللاعب المغربي حكيم زياش. وكشفت صحيفة “الديلي اكسبريس” أن توتنهام، بقيادة المدرب بوكيتينهو سيرسلون، عينو فنجم الأسود وصيفط خاص لمتابعته في لقاءات أجاكس أمستردام. السبيرز، وحسب المصدر نفسه، يرغب في ضم النجم المغربي خاصة مع إمكانية رحيل الدانماركي إيركسين.  " "زياش محضي من النگليز"
"عبرات مينة بوشكيوة، أستاذة التعليم الثانوي التأهيلي، على استغرابها من الهجوم اللي تعرضات ليه من طرف إمام مسجد الحسن الثاني، عمر القزابري، اللي قال عليها “بايرة” وماخلاش ليها بالسبان بسبب تدوينتها على حياة الرسول الجنسية وفحولتو. بوشكيوة سخرات، فحوارها ليها لبارح الأحد مع المدون هشام نوستيك، من تدوينة القزابري اللي هاجمها فيها، وقالت بللي هي أصلا ماشي “بايرة”، حيت عندها بنت وحفيدة، وأكدات بللي ماكتفهمش علاش بحال هذ الأشخاص كيخليو جوهر النقاش وكيمشيو يناقشو الشخص ويسبوه وينعتوه بمصطلحات بحال “الوصم”، وكتكون عندها “حمولة جنسية”. واعتبرات بللي استعمال هذ المصطلحات ذات الخلفية الجنسية “نتاج للكبت اللي كنعيشوه فهذ المجتمع، واللي كنحاولو نفرغوه من خلال هذ الكلام، اللي كنهاجمو من خلالو المرأة بالدرجة الأولى، وهذي هي معركتي، ضد الطابوهات من جنس ودين وسياسة، واللي خاصها تتناقش، وأنا من ديما كناقشها لكن عمري هاجمت شي واحد فشخصو بأي وجه كان، ما اكتب عنه له علاقة بالظواهر المنتشرة فمجتمعنا المرتبطة بالطابوهات”، على حساب كلامها. وعبرات بوشكيوة على الأسف ديالها من تلقيها لهجوم مماثل من طرف زميل ليها فقطاع التعليم الثانوي التأهيلي، اللي دار تدوينة كيحرض فيها على الكراهية والعنف والقتل، وقالت بللي هذ الأستاذ والفكر ديالو كيشكل خطر كبير على التلاميذ، وخاص الدولة تدير معاها شغلها. وطلبات بوشكيوة من مستعملي “فيسبوك” وجميع مواقع التواصل الاجتماعي باش يردو البال من داكشي اللي كيكتبوه، لأن داكشي كيتعتبر جريمة الكراهية ونبذ الاختلاف اولتحريض على العنف، وممكن لو كانو فشي دولة أخرى لتم اعتقالهم كاملين، تماما كيف وقع مع المذيع اللي هاجمها على الأثير وإذاعة بكاطالونيا، وجاب الربحة." "بوشكيوة ترد على هجوم القزابري : وصف “البايرة” شخصنة مرتبطة بالكبت الجنسي والحرمان والحقد على المرأة.. وكنطلب من كَاع اللي سبوني يردو البال حيت ارتكبو “جريمة الكراهية والتحريض على العنف” وممكن يتشدو"
"تمكنت المصلحة الولائية للشرطة القضائية بمدينة فاس، بتنسيق وثيق مع مصالح المديرية العامة لمراقبة التراب الوطني، مؤخرا، من توقيف شخصين، ينشطون في إطار عصابة إجرامية متخصصة في السرقة بالكسر من داخل محلات تجارية. وحسب مصدر أمني بولاية أمن المدينة، فإن المعطيات الأولية للبحث تشير إلى تورط المشتبه فيهما في ارتكاب سرقة استهدفت محل تجاري لبيع الهواتف النقالة بمدينة سبع عيون، مشيرا إلى أن الأبحاث المنجزة في إطار هذه القضية مكّنت من حجز السيارة المستعملة في هذه الأفعال الإجرامية، وتبين أنها من نوع “جيب” ومكتراة من إحدى الشركات. وقال المصدر نفسه، لـ”كود”، أن المعنيين بالأمر تمت إحالتهما على مصالح الدرك الملكي بمدينة سبع عيون، بينما لا زالت التحريات والأبحاث متواصلة لتوقيف باقي المشاركين والمساهمين في هذه العملية الإجرامية، بعدما تم تشخيص هوياتهم جميعا بشكل دقيق.  https://m.facebook.com/story.php?story_fbid=865773420445367&id=100010381511282" "ملثمون يسطون على محل ديال التليفونات بسيارة فاخرة والديستي دخلات على الخط"
"مواجهة جديدة عاود بين الجماعة والدولة وهاد المرة بدات من العاصمة الشرقية. جماعة العدل والإحسان اتهمت القوات العمومية باقتحام أربعة مساجد في مدينة وجدة وأخرجت بالعنف من كان فيها من المعتكفين الذين كانوا كيقراو القرآن. هادشي اللي كتقول الجماعة وقع ليلة البارحة السبت. وقالت الجماعة على موقعها الرسمي أن السلطات بمدينة وجدة هادي سنوات وهي تقود حربها الشعواء ضد سنة الاعتكاف وتقتحم المساجد لحرمان المواطنين من إحياء سنة الرسول (ص). هاد المعتكفون دارو بعد إخراجهم من هاد المساجد وقفات احتجاجية على اعتداء السلطات على حقوقهم الشرعية والقانونية. " "مواجهة جديدة بين الدولة والجماعة وها منين بدات – صور"
"الطفل البلجيكي لوران سيمونز لي عندو 9 سنين غادي يتخرج من جامعة أيندهوفن للتكنولوجيا الشهر الجاي وغادي ياخد شهادة بكالوريوس في الهندسة الكهربائية. الأساتذة ديالو قالو أن الطفل بسيط وغير طبيعي، وعندو قدرة كبيرة بزاف في امتصاص المعلومات وكيتعلم دغيا. ونقلت CNN عن والد لوران، أن ولدو ناوي ينخارط ويشد الدكتوراه في الهندسة الكهربائية بالإضافة إلى التقدم إلى شهادة في الطب. العبقري باه ومو بجوج بيهم أطباء، وقالو أنه عندو ذكي بزاف، وهادشي أكدوه الأساتذة ديالو." "عندو 9 سنين.. طفل عبقري غادي يتخرج من الجامعة الشهر الجاي"
"مجلس النواب صادق بالإجماع على مشروع القانون رقم 76,15 ديال إعادة تنظيم المجلس الوطني لحقوق الإنسان. هاد المشروع صادقو عليه فجلسة عمومية انعقدت مساء أمس الثلاثاء 6 فبراير 2018. هاد المشروع غادي يهدف الى تحقيق ثالثة اهداف، من بينهما استكمال إرساء المنظومة الوطنية ديال حقوق الإنسان والنهوض بها، وكذا تعزيز دور المجلس في ترسيخ مقاربة حقوق الإنسان فالمختلف ديال السياسات العمومية والمنظومة القانونية" "مجلس النواب صادق بالإجماع على تنظيم المجلس الوطني ديال حقوق الإنسان"
"أعلنت المديرية العامة للأرصاد الجوية، في نشرة جورية خاصة لها بأن عددا من مناطق المملكة من المرتقب أن تعرف طقسا حارا ابتداء من اليوم السبت إلى الاثنين المقبل. الطقس غادي يتراوح ما بين 39 و43 درجة، عمالات وأقاليم سيدي قاسم وسيدي سليمان ومراكش والرحامنة واليوسفية وقلعة السراغنة والفقيه بن صالح وشيشاوة والخميسات وأكادير إداوتانان وانزكان ايت ملول وشتوكة ايت باها وتيزنيت وسيدي إفني وتارودانت وكلميم وطانطان وطاطا وآسا الزاك وطرفاية والعيون والسمارة وبوجدور وواد الذهب وأوسرد. المديرية فهاد النشرة الخاصة من المستوى البرتقالي كشفت عن ارتفاع في درجات الحرارة بعد من الأقاليم، وقد إلى 43 درجة بمنطاق جنوبية." "الصهد رجع فعز كورونا.. الأرصاد الجوية: ها المناطق اللّي غادي توصل فيها الحرارة لـ43 درجة -وثيقة"
"الحرب بين البيجيدي في عهد بنعرفة، والتقدم والاشتراكية وصلا للعظم، ومبقا ميتخبا، يا يفكوها ويقادو امورها، يا البي بي اس لي يخرج من الحكومة، وهادشي بان بزاف ف انتخابات رؤساء اللجن البرلمانية فاش قدم البي بي اس مرشح منافس للبيجيدي ف لجنة مراقبة المالية العامة. مصدر قيادي في البي البي اس، كيقول بلي :”الحزب  راسو مرفوع عكس بنعرفة لي ذل حزبو”، مذكرا بمواقف الامين العام ديالهم نبيل بنعبد الله ف قضايا عدة ولي دفع الثمن ديالها ف ما يسمى بالزلزال الملكي لي ضرب نصف الحكومة بسبب اختلالات مشروع منارة المتوسط بالحسيمة على خلفية حراك الريف. وحسب مصادر “كود” فإن الخلافات بين التقدم والاستراكية ماشي وليد اليوم، بل هو مسلسل من “الاهانات” تلقاها حزب بنعبد الله من قبل حزب “المصباح” ف عهد بنعرفة، لي نسا بلي فالوقت لي كولشي مبغاش يتحالف ولا يتقرب مع البيجيدي بحال الى فيه الجرب، البي البي اس كان الحزب الوحيد لي صمد وبقا معه متحالف ودفع ثمن، ودبا باغي يلوحو بطريقة مهينة. الاهانة بدات مع بنعرفة لي هاجم وزير الصحة السابق الحسين الوردي، ووصفو بالوزير الفاشل، ومخلا مقال فيه، ونسا بزاف د الوزراء من حزبو ومن احزاب التحالف الحكومي كولشي عارف المستوى ديالهم وخدمتهم، لكن بنعرفة “اختار الحيط القصير” وفق مصدر “كود”. التقدم والاشتراكية بالنسبة لبنعرفة هو “الحيط القصير”، لكن البي بي اس طلع السقف ومباغيش يسكت ليه على الاهانات المتكررة. الاهانة الثانية كلنا تذكرنا ف شهر غشت 2018، طريقة إعفاء شرفات افيلال، من منصب كاتبة الدولة المكلف بالماء، كانت اهانة كبيرة وطريقة باش تعامل عبد القادر اعمارة الوزير المكلف بالقطاع كتعبر على “الخسة” وفق مصدر مطلع على كواليس الاعفاء، وكيفاش دار البيجيدي صفقة بهاد الاعفاء، غير باش يرضي اطراف لي خوات بيه فيما بعد. ورغم تدخل نبيل بنعبد الله، في أكثر مناسبة باش يرجع الأمور الى نصابها، لكن ملقاش معا من، لقا امين عام ديال البيجيدي ضعيف بزاف، وماشي ديال السياسة نهائيا، عكس سلفه بنكيران لي جابو البي البي اس العز معه. ويقول مصدر مقرب من بنعبد الله لـ”كود” :”ميمكنش نبقاو مع هادو فالحكومة وبزاف د الاهانات لي تلقينا ميمكنش نسمحو به والا هوما كيقبلو الذل حنا راه لا وراسنا مرفوع”. يذكر أن تقديم لبي البي اس لمرشح منافس على رئاسة لجنة مراقبة المالية العامة تسبب في احتقان كبير داخل البيجيدي، واعتبروها خيانة من قبل التقدم والاشتراكية وضرب لتماسك الأغلبية ومحاولة لكسر التحالف الحكومي من الداخل من قبل برلمانيي نبيل بنعبد الله.  " "الحرب شاعلا بيناتهم..”البي بي اس” لـ”البيجيدي”: سيرو راكم ف الذل مع بنعرفة وخوذو حكومتكم معندنا مانديرو بها"
"احتفلت أكبر حمارة في العالم، البارح الخميس، بعيد ميلادها الـ60، في مدينة واروكشاير البريطانية. صحيفة “ديلي ميل” البريطانية قالت أن أنثى الحمار “بابلز” تولدات في العام 1959. وكتعيش في مزار شهير سميتو “هوتون أدفنتشر وورلد” من أوائل تسعينيات القرن الماضي، وهي كبر من الحمير الأخرى بعشرين عام. وكانت أنثى الحمار خطفات اللقب ديال أكبر حمار نت “سوزي”، ولي كان دخل موسوعة “غينيس”، لكونه أكبر حمار في العالم، في العام 2002، ملي كان عمرو 54 عاما." "أكبر حمارة في العالم احتفلات بعيد ميلادها 60"
"عشرات المواقع الإلكترونية العالمية تبلونطات هذ الصباح، مع 11 ديال النهار. بزاف ديال مواقع كبريات الصحف العالمية مابقاش كيمكن الدخول ليها، بحال The New York Time وBBC وThe Guardian وFinancial Time وLe Monde وEl Pais، وحتى بعض منصات التواصل الاجتماعي بحال Twitch وReddit، ومواقع تجارية بحال Amazon غيرها. ومع جوايه 11:20، عرفات مواقع حكومية عالمية حتى هي نفس العطل، بحال موقع البيت الأبيض، وموقع الحكومة البريطانية. ومن هذ المواقع اللي عرضاترسائل من قبيل “Error 503″، و “Service Unavailable “، و”Connection Failure”، فيحين أن اغلبها مابقاتش كتحل. وسبب هذ العطل راجع لوجود خلل في شركة Fastly لخدمات الحوسبة السحابية فميريكان، بحيث قالت الشركة فموقعها الرسمؤ أنها كانت كتحقق فالتأثير المحتمل على الأداء مع خدمات CDN." "منها “لو موند” و”نيويورك تايمز” و”ال باييس”.. مواقع عالمية تبلونطات هاد الصباح وها علاش"
"تسببات دلاحة فوفاة دري صغير، وصيفطات عائلتو للسبيطار للعلاج بعدما جاهم تسمم. وقالت مصادر محلية، أن الاسرة المكونة من الاب والام، وطفل وأخته، أحسوا بآلام خطيرة فالبطن بعد تناول الدلاح، ليجري نقلهم للمستشفى، لكن الطفل لم يتحمل خطورة التسمم وتوفي، فيما تم انقاذ بقية أفراد اسرته. وأشارت المصادر، إلى أن الدلاحة اللي خاسرة كانت سباب هاد الكارثة، بينما تحط الدري فمستودع الاموات باش يتشرح تبعا لأوامر النيابة العامة." "دلاحة قتلات طفل وصيفطات عائلتو للمستعجلات فالدريوش"
"وقعات مضاربة خايبة وسط طيارة كانت غادية من لوس أنجلوس لـ أطلنطا وهادشي اللي خلا البيلوط يبدل مسار الرحلة باش يهبط فـ أقرب مطار. موظف في شركة “دلتا إرلاينز Delta airlines” ضارب مع مسافر على قبل الكمامة، هاد الأخير كان على سبة و نوض روينة في الطيارة وهدد باش يطيحها كَاع. الناس تخلعو خصوصا أن المسافر كان معصب بزاف وهاجم المضيفين وبدا كيشير فـ كَاع الإتجاهات. " "بالفيديو.. مضاربة خايبة وسط طيارة خلات البيلوط يقلب طريقو وينزل فـ أقرب بلاصة"
"روينة نابضة فقناة “الرياضية” بعد اكتشاف إصابة محللها التقني عبد الواحد الشمامي، والناطق الرسمي للجيش الملكي، بفيروس كورونا المستجد. من بعد ما بينات التحاليل أن الشمامي تقاس بالفيروس، سارت إدارة “الرياضية” إلى إخضاع جميع الصحافيين اللي خالطوه في الفترة الأخيرة، للتحاليل المخبرية، طبقا البروتوكول الصحي والإجراءات الصحية المعمول بها من طرف السلطات المختصة. كلشي مخلوع بعد إصابة الشمامي، بمن فيهم المسؤولين ديال القناة ربما غادي يضطروا يسدوا بعض الاستوديوهات إذا تأكدت إصابة بعض المخالطين. كلشي كيستنى نتائج التحاليل، صحافيون وتقنيون حاطين يديهم على قلوبهم من شدة هلعهم وخوفهم من كورونا. اما عبد الواحد الشمامي، فنقل إلى المستشفى العسكري فالرباط من أجل تلقي العلاجات الضرورية، وساد التلفون على گاع الصحافيين." "روينة ف”الرياضية” بعدما تقاس محللها الشمامي.. الصحافيون مخلوعين والادارة دارت ليهم التحاليل وكلشي كيتسنا النتائج"
"دارت الكوميدية لبنى الجوهري شوتينكَ جديد ومختلف، هي والمعزة ديالها، وشاركت بعض الصور منو على حسابها في انستكَرام. الشوتينكَ الجديد بانت فيه لبنى الجوهري مختلفة بزاف، خصوصا أنها ولاولمرة، لبسات كسوة سيكسي، واختارت تهز معاها المعزة ديالها. لبنى كتبات كلمات تحفيزية على الصور ديالها وقالت “مامحتاجاش نكون كيف بغاوني الناس، وماكانخافش نكون كيف انا بغيت، ونخمم شنو انا بغيت”. https://www.instagram.com/p/CHAunKIp7Ke/?igshid=ukb02clh3di0" "هي والمعزة.. لبنى الجوهري دارت شوتينكَ جديد بانت فيه مختلفة كليا"
"ولاية الأمن مراكش دات مفتش شرطة لقسم الأمراض العقلية والعصبية بالمستشفى الجامعي، من بعد محاول ينتاحر من فوق سطح ولاية الأمن مع ساعة ثالثة بعد زوال اليوم . مفتش الشرطة لي بان عليه الإضطراب النفسي وهدد بالإنتحار خدام بالدائرة الأمنية الرابعة عشر بالمدينة، وأوضح بلاغ للمديرية العامة للأمن الوطني، أن المعني بالأمر، كان طلع لسطح بناية ولاية الأمن وهدد بالانتحار. مصالح الأمن تدخولو معه في عملية تفاوض، شاركت فيها أخصائية نفسية وأطر طبية، وأيضا الوكيل العام للملك ونائبه، كما أنهم ستدعاو الأم ديالو لي مباشرة من بعد مشفها تراجع على الإنتحار وشد فيديها. وكشفت مصالح ولاية أمن مراكش، أنه تفتح بحث إداريا في النازلة، للكشف عن جميع ظروف وملابسات هذا الحادث." "مفتش الشرطة لي حاول ينتحر بمراكش داوه لقسم الأمراض العقلية وشاف مو وتراجع (فيديو"
"كازا بحال العادة هي اللولة فالإصابات والوفيات بفيروس كورونا المستجد على المستوى اليومي، بحيث غير اليوم ماتو فيها 19 وتقاسو 1706. أما أعلى نسبة ديال حالات الشفاء المعلن عنها اليوم فكانت فجهة طنجة تطوان اللي براو فيها 440 واحد. وهذو باقي المعطيات المتوفرة حول الوضعية الوبائية: وطنيا: الإصابات 306995 (5391+) – الوفيات 5013 (81+) – الشفاء 253351 (5757+) – الحالات النشيطة 48631. جهويا: كازا سطات: الإصابات 127359 (1706+) – الوفيات (19+). توزيع الإصابات: كازا (1227+) – الجديدة (82+) – المحمدية (79+) – سطات (53+) – النواصر (115+) – برشيد (71+) – مديونة (37+) – بنسليمان (30+) – سيدي بنور (11+). الرباط سلا القنيطرة: الإصابات 40957 (948+) – الوفيات (13+). توزيع الإصابات: القنيطرة (343+) – سلا (205+) – الرباط (111+) – الخميسات (24+) – الصخيرات تمارة (251+) – سيدي سليمان (12+) – سيدي قاسم (2+). مراكش آسفي: الإصابات 25310 (356+) – الوفيات (8+). توزيع الإصابات: مراكش (220+) – الصويرة (56+) – الرحامنة (5+) – قلعة السراغنة (39+) – اليوسفية (10+) – آسفي (1+) – شيشاوة (14+) – الحوز (11+) طنجة تطوان الحسيمة: الإصابات 24606 (486+) – الوفيات 534 (9+) – الشفاء 21301 (440+) – الحالات النشطة 2771. توزيع الإصابات: طنجة (214+) – المضيق الفنيدق (8+) – العرايش (50+) – تطوان (104+) – وازان (61+) – الحسيمة (43+) – شفشاون (6+) – الفحص الأنجرة (1+). فاس مكناس: الإصابات 15735 (129+) – الوفيات 504 (8+) – الشفاء 14262 (108+) – الحالات النشطة: 969. توزيع الإصابات: فاس 7418 (23+) – مكناس 2310 (14+) – تازة 2077 (32+) – صفرو 1307 (24+) – إفران 536 (9+) – بولمان 697 (13+) – تاونات 667 (8+) – مولاي عقوب 187 – الحاجب 536 (6+). الجهة الشرقية: الإصابات 21295 (462+) – الوفيات 447 (5+) – الشفاء 13638 (256+) – الحالات النشطة 7210. وجدة 10548 (141+) – بركان 2324 (69+) – الناظور 2872 (120+) – الدريوش 515 (13+) – كَرسيف 1324 (37+) – تاوريرت 1512 (15+) – جرادة 1538 (36+) – فيكيك 662 (31+). سوس ماسة: الإصابات 18933 (656+) -الوفيات 297 (12+) – الشفاء 12732 (395+) – الحالات النشطة 5916. توزيع الإصابات: أكَادير إداوتانان 10041 (283+) – إنزكَان آيت ملول 4951 (116+) – تارودانت 1947 (111+) – اشتوكة آيت باها 790 (19+) – طاطا 446 (64+) – تيزنيت 758 (63+). بني ملال خنيفرة: الإصابات 13147 (133+) – الوفيات 334 (5+) – 11520 شفاء (102+) – الحالات النشطة 1293. توزيع الإصابات: بني ملال 3887 (37+) – خنيفرة 1601 (10+) – خريبكَة 3309 (41+) – أزيلال 1925 (21+) – الفقيه بن صالح 2425 (24+). درعة تافيلالت: الإصابات 12042 (155+) – الوفيات 240 – الشفاء 10829 – الحالات النشطة 971. توزيع الإصابات: ميدلت 2481 (73+) – الرشيدية 4527 (43+) – ورزازات 2311 (22+) – زاكورة 1084 (1+) – تنغير 1639 (16+). العيون الساقية الحمرا: الإصابات 3960 (131+) – الوفيات 43 (1+) – الشفاء 2960 – الحالات النشطة 957. توزيع الإصابات: العيون 3276 (116+) – بوجدور 147 (3+) – السمارة 374 (12+) – طرفاية 163. الداخلة واد الذهب: الإصابات 3226 (29+). توزيع الإصابات: واد الذهب (29+). كَلميم واد نون: الإصابات 2960 (200+) – الوفيات (1+). توزيع الإصابات: كَلميم (128+) – طانطان (13+) – سيدي إفني (5+) – آسا الزاكَ (54+). وهذي إرشادات لتيسير قراءة المعطيات المتوفرة: * الرقم داخل الأقواس كيعني الحالات الجديدة اللي تسجلات فهذ 24 ساعة. * مجموعة من الجهات المعطيات ديالها ناقصة حيت ماعطاتش معلومات جديدة، والأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات. * هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عليها" "كازا مازالة اللولة فالإصابات والموت بكورونا.. 19 ماتو و1706 تقلسو.. و440 براو فالشمال.. وها تفاصيل الجهات"
"هنأت مستشارة البيت الأبيض وبنت الرئيس المريكاني إيفانكا ترامب ، الحكومة المغربية على التزامها بتغيير قوانين تعزيز حقوق المرأة في ما يخص الأراضي السلالية.  وكتبات ايفانكا في تغريدة عبر الحساب الشخصي ديالها فتويتر: في السفر الاخير ديالي التازم المغرب باش يبدل القوانين في مايخص حقوق النساء فامتلاك الاراضي.. ودابا تزادت صفة قانونية على هاد الإصلاحات الرئيسية تهانينا للحكومة المغربية و المواطنين المغاربة.    " "ايفانكا ترامب: كنهنئ المغرب والمغاربة – تغريدة"
"أكد خالد ايت الطالب، وزير الصحة، أن استعمال بروتوكول الكلوروكين في المغرب جيد وعطا نتائج ايجابية، موضحا :”من غير جوج حالات دارو مشكلة كانوا كيستعملو شي دوايات”. وأضاف ايت الطالب أن “منظمة الصحة العالمية مقالتش حبسوه بل قالت عمقو البحث في الاستعمالات السريرية لبروتوكول الكلوروكين  ومعندهاش الحق تحبس العلاج وهادشي من اختصاص الطبيب وحريته”. وكشف المتحدث أن المغرب كيستعمل هاد الكلوروكين من شحال هادي وعارف الاعراض ديالو، موضحا :”دبا عاد ناقشو الاعراض فاش جا الكوفيد”. وأكد المصدر نفسه المغرب كيدير تاهو دراسات سريرية، موضحا :”هناك دراسات كثيرة تثبت فعاليات الكلوروكين منها دراسات تم اخفاؤها”. وتساءل الوزير :”علاش حبسو تصدير هاد المادة الخام ديال سيلفات الهيدروكسي كلوروكين، وعلاش مبقاش فالسوق الدولية”. وتابع المتحدث :”مكاينش شي حالات وفاة فالمغرب بسبب الكلوروكين”. وقال وزير الصحة بلي “الكلوروكين كيدير 12 درهم والفاهم يفهم”." "وزير الصحة: معندناش وفيات بسبب “الكلوروكين”..وهاد البروتوكول خدام مزيان فالمغرب والفاهم يفهم"
"قال “أندريس غرانكفيست” قائد المنتخب السويدي  ، أنه مستاعد يغيب على ولادة طفلو  ، باش يلعب مع منتخب بلادو السويد ضد النجليز ، نهار  السبت فدور ال 8 بكأس العالم. وأضاف أنه هو ومراتو مستعدين لهاذ الموقف، وهي إنسانة قوية بزاف ، وكانو عارفين غادي نطيحو فهاد  الوضع قبل مايوصل لهنا . وحتى حاجة ماوقعات لحد الأن ، و إلا كان قدامو شوية ديال الوقت ياش يسافر للسويد ويرجع  بزربة يقدر يديرها ، و قال أنه يوقع لي بغى يوقع ، ومغاديش يفلت ماتش دور الثمانية. وفكأس العالم ماشي غير “غرانكفيست” هو اللاعب الوحيد الي بغات تولد ليه مرتو او ولدات  خلال كأس العالم. بحيت رجع اللاعب “فابيان ديلف” لمعسكر المنتخب الإنجليزي بعدما غاب  عن الماتش لي جمع بلادو بالمنتخب الكولومبي وربح ببينالتيات  فدور الستة عشر نهار الثلاث لي فات  الثلاثاء باش يحضر لولادة طفلو ، وأيضا  قامو لاعابة المنتخب الدنماركي بتأجير طائرة خاصة للمدافع “يوناس كنودسين” بعدما تولدات بنتو خلال دور المجموعات ." "قمة الوطنية. قائد منتخب السويد “غرانكفيست” مغاديش يحضر لولادة ولدو باش يلعب ضد النكليز "
"دار الصندوق الوطني للضمان الاجتماعي بوابة جديدة للمشغلين، كتتعلق بطلب التعويض عن فقدان الشغل، وهذشي فإطار تبسيط المساطر والتحسين المستمر لجودة الخدمات. وحسب بلاغ صادر عن الصندوق، دابا “بإمكان المشغلين طلب الاستفادة من هذا التعويض لفائدة أجرائهم السابقين الذين فقدوا عملهم والمخول لهم الحق في هذا التعويض، عبر بوابة “ضمانكم” على الموقع www.damancom.ma”. وزاد البلاغ أنه “كيمكن الاطلاع على دليل توضيحي وشريط مصور يتناولان بطريقة مبسطة المراحل الواجب اتباعها لاستعمال هذه الخدمة، من خلال الولوج إلى موقعنا الرسمي www.cnss.ma وصفحاتنا الرسمية بمواقع التواصل الاجتماعي”." "“لاسينيسيس” لونسات بوابة جديد للتعويض على فقدان الشغل"
"مازالت الممثلة إلهام واعزيز كتفكر الأم ديالها لي غبرات قبل سنوات وحاولت أنها تقلب عليها لكن كل المحاولات ديالها باءت بالفشل. إلهام واعزيز نشرت على حسابها في فيسبوك تدوينة تفكرت فيها الأم ديالها وكتبت عليها: “حبيبتي أخبرتني انك ستغيبين أسبوعين أو ثلاثة… مرت سنتان ونصف أينك يا غالية طمنيني عليك”. إلهام واعزيز لي غبرات على الساحة الفنية كانت في أوج العطاء ديالها فاش اختارت أنها تركز على الأعمال المراكشية، لكن بين ليلة وضحاها بعدها الاختفاء ديال الأم ديالها المفاجئ على الساحة الفنية. " "بعد سينين على الاختفاء ديالها.. إلهام واعزيز تفكرت مها -تدوينة"
"أكبر كمامة في زمن كورونا صنعتها أيادي اتحادية، بدءا بوزير العدل مرورا بالأمين العام للحكومة، وأخير إدريس لشكر، زعيم حزب الاتحاد الاشتراكي. هاد الكمامة كولشي كيتساءل كيفاش برمجتها الأمانة العامة للحكومة في الدقائق  الأخيرة؟ واش الأمانة العامة للحكومة تا هي متورطة مع وزير العدل محمد بنعبد القادر في محاولة “تمرير” مشروع قانون 22.20 لي كاينظم الشبكات الاجتماعية، والمعروف اعلاميا بـ”قانون تكميم المغاربة”؟. الجواب بسيط، وفق متتبعين، هو أن “التسريع لي وقع ف برمجة المشروع في الدقائق الاخيرة، دليل على وجود شبهات تواطئات بين الوزير والأمين العام للحكومة، الاتحادي محمد حجوي. بهاد السرعة الفائقة برمج الحجوي المشروع، يوم 18 مارس مشروع القانون قبل ساعات فقط من انعقاد المجلس الحكومي ليوم 29 مارس 2020، مع العلم أن الامانة العامة للحكومة مبلوكيا بزاف ديال المشاريع حسب شكاوى البرلمانيين، بل أكثر من ذلك كولشي عارف كيفاش مبغاتش تنشر خطة حقوق الانسان والديمقراطية. مصادر “كود” تستغرب :”كيفاش بهاد السرعة الأمانة العامة للحكومة برمجت مشروع قانون كيضرب ف صميم حرية التعبير والديمقراطية، في حين رفضت تنشر خطة حقوق الانسان لي مصادق عليها البرلمان والحكومة”، قبل ما تنشرها فيما بعد، وذلك بعدما تدخل الملك محمد السادس. القانونيين كيقولو بلي الأمانة العامة للحكومة هي بمثابة المستشار القانوني للحكومة، حيث تعمل على تأمين حسن سير العمل الحكومي، وتقوم بمهام تنسيق عملية تحضير مشاريع النصوص التشريعية والتنظيمية المتعلقة بمختلف القطاعات الوزارية، والقيام بمهمة تتبع مسار كل مشروع نص قانوني والتحقق من مطابقته لأحكام الدستور وعدم تناقضه مع النصوص التشريعية الجاري بها العمل”. فين التنسيق ف مشروع 22.20 مكاينش، فين التدقيق مكاينش، يعني لي هادي شوهة للأمانة للحكومة لي مدارتش خدمتها، أو أنها ساهمت فهاد الفضيحة لي ضربات الاجماع الوطني فمواجهة كورونا. هاد أكبر شوهة للاتحاد الاشتراكي، وزاد عمقها ادريس لشكر، الكاتب الأول للحزب، لي بغا يستغل هاد الفرصة من اجل الاستوزار بلاصت بنعبد القادر. لشكر ما عبرش على رفضو للمشروع، بل بررو من خلال الاستدلال بالقانون المقارن، وفق حواره مع يومية “أحبار اليوم”." "“تكميم المغاربة” 22.20..أكبر كمامة صنعتها أيادي اتحادية: من وزير العدل إلى الأمين العام للحكومة"
"تعرضات المغنية رجاء بلمير لموقف طريف بعدما مشات عليها الطيارة بسبب مشكل في ورقة كانت ناقصاها باش تغادر المغرب. رجاء بلمير شاركت مع المتتبعين ديالها على حسابها في انستكَرام، الحدث لي وقع ليها في مطار محمد الخامس، وقالت بأنها كانت مسافرة تخدم صدقات راجعة لدارهم. رجاء بلمير كتمشي تخدم على راسها في العراسات في الخليج باستمرار، وهادشي لي مخليها دايرة بلاصتها وسط شركات التعهد الخليجية، وولات من الأسماء المعروفة في العراسات تما." "كان عندها عرس فالخليج.. رجاء بلمير مشات عليها الطيارة "
"البلوغوز سكينة كلامور لي مشدودة مع عصابة ديال كونت “حمزة مون بيبي” في قضية الابتزاز والتشهير وكلات ختها باش تبع ليها مشروع ريسطو لي كانت غادي تحل قبل ما تشد. البارح الكونت ديالها رسمي في سناب شات علن أن اليوم غادي يكون هو الافتتاح الرسمي ديال المطعم لي سماتو “دنجالة” الاسم لي كيعيروها بيه حيت هي سمرة. كلامور لي هي من ريوس الحربة في العصابة كينة حاليا في الحبس مع وحدين آخرين، وسؤال المطروح ولي سولوه رواد الانترنت لي متبعين القضية من نهار بدات هو واش هاد ريسطو تحل من فلوس التشهير والابتزاز، خصوصا أن سكينة معندهاش شي خدمة فيكس ومعرت منين جاها هادشي كامل باش تحط ريسطو وسط مراكش." "قضية حمزة مون بيبي.. سكينة كلامور ممفاكاش مع البيزنس وغادي تحل مطعم لي فلوسو من التشهير!"
"أنا شخصيا فاش سمعت بلي اسماء المرابط قدمات استقالتها من الرابطة المحمدية للعلماء مابقاش فيا الحال و ماعتابرتهاش خسارة كبيرة، و جاتني غريبة فاش شفت بزاف ديال الناس كايتأسفو على هاد الخبر ! و على العظيمة ” أسماء المرابط” المرأة المسلمة الفيمينيست المدافعة عن حقوق المراة . ماعمري كنت فان ديال اسماء المرابط و ماعمري تافقت معاها و مع مواقفها ! حيت بكل بساطة ماكانآمنش بشي حاجة سميتها الفيمينيزم الاسلامي او الفيمينيزم الموجه للنساء المسلمات ! ماكاينش ! ماموجودوش الا فالمخيلة ديال بعد ” المسلمين المعتدلين” لجوج أسباب : اولا مبدأ المساواة لي كايدافع عليه و كايقوم عليه الفيمنيزم و لي هوا البودرا ديال التعريف د الفيمينيزم فالعالم كامل، المساواة فالحقوق و الواجبات بين العيالات و الرجال مبدأ ماكاينش فالاسلام، الاسلام فيه تمييز بين المرأة و الرجل فالحقوق و الواجبات و على هاد التمييز مبنية المنظومة كاملة ” النسب، العورة، الارث، الولاية فالزواج، الامامة …” و المسلمين ماكايشوفوش فيها عيب ! بالعكس ! كايشوفوه أمر رباني يجب احترامه بل لاهضرتي مع بزاف ديال الناس غادي تلقا بلي كايقوليك المساواة ماشي ” عدل” بين الراجل و المرا اصلا !! و حتى فالاحصائيات فاش كانسولو العيالات على واش هوما مع او ضد المساواة فالارث بين الراجل و المرا أغلبية العيالات كاتلقاهم ضد المساواة فالارث واخا هوما غايكونو اكبر المستفيدات من هاد المسألة، علاش ؟ حيت بالنسبة ليهم الورث قسمو سيدي ربي و حرام دخل فيه. المساواه ماكايناش فالاسلام و حتى المسلمين رافضينها حيت كايشوفو فيها تعارض مع كلام الله ! ثانيا : ماكايناش شي حاجة سميتها الفيمينيزم الاسلامي كيما كاتقول الاخت اسماء المرابط حيت الفيمينيزم باك كامل ! ديه و لا خليه ! كونسيبت عالمي ! مايمكنش نشدوه و نفصلوه على قياسنا و نقولو هذا فيمينيزم مسيحي و هذا فيمينيزم يهودي و هذا فيمينيزم بوذي و هادا اسلامي، ماكاينش فيمينيزم حلال و فيمينيزم حرام ! كاين فيمينيزم واحد كايآمن بالمساواة بين الراجل و المرا نقطة رجع للسطر! راه ماشي الفيمينيزم لي خاصنا نقطعو ليه الجنحين باش يولي على قياس العقليات الضيقة ديال المجتمعات ديالنا راه المجتمعات ديالنا لي خاصها تحل عينيها و تكبر باش تولي قد الفيمينيزم ! المشكلة هوا انه بزاف ديال الناس كايشوفو فأسماء المرابط ديك المرأة المسلمة الحداثية العصرية لي جاية باش تجدد الدين،كاين لي كايشوفها ضرورية فمرحلة انتقالية، ولكن انا كانشوفها كاتزيد تعكل داك المسار نحو العلمانية و فصل الدين عن الدولة و حصره في الاطار الفردي الشخصي للانسان ! و كاتزيد تنشر المغالطات و الاوهام و الاحلام الوردية لي ماعمرها ماغادي تحقق ! راه اسماء المرابط و هادوك لي ” جراو عليها” من الرابطة كلهم كايسگيو من طنجرة وحدة ! غير شي كايغرف المرقة و شي كايغرف الكاياس. هادشي علاش كي مشات من الرابطة كي بقات فالرابطة ! و انا شخصيا بالنسبة ليا هاديك السيدة مايمكنش نعتابرها فيمينيست !" "ماعمري كنت فان ديال اسماء المرابط و ماعمري تافقت معاها و مع مواقفها ! حيت بكل بساطة ماكانآمنش بشي حاجة سميتها الفيمينيزم الاسلامي ! الفيمينيزم يا ديه كولو يا خليه كولو"
"المغنية خنساء باطمة ضربات الكحل في البيض رسميا البارح في كازا، بعدما كانت تكاتبت أواخر شهر أكتوبر في تطوان.  الحفل لي كان غير فدار، حضرو ليه المقربين فقط، منهم بنت عمها شهرزاد باطمة وخوها طارق باطمة، وأفراد عائلة العريس مروان بنفارس.  المغنية حريصة كل الحرص باش تخلي حياتها الشخصية بعيدة على الإعلام ومواقع التواصل الاجتماعي، وكتشارك أمور قليلة بزاف مع المتتبعين ديالها وغالبا غير مع الاصدقاء. " "خنساء باطمة ضربات الكحل فالبيض -فيديو وتصاور"
"كشف الحاخام المغربي اليهودي المقيم بإسرائيل، شلومو ميارا، على حب المغاربة الكبير للمغاربة اليهود “فرحو للتطبيع حيت كيحماقو على التعايش والتسامح، وبغاو يجيو لإسرائيل باش يتلاقاو خوتهم وصحابهم”، على حد تعبيرو. وزاد ميارا، فحوار ليه مع “كود”، أن حب اليهود المغاربة للملك ماكيتصورش، بحيث “الحلم ديالهم هو يشوفوه، وكيعزوه معزة خاصة وكيحترموه، كثر من أي واحد، وعندهم كبير بزاف وكيبغيوه بزاف”. وقال أن الملك هو اللي طمح لتطبيع العلاقات مع إسرائيل “كثر من ناتنياهو أو رئيس ميريكان او اي واحد، سيدنا ماشي كيهضر على التعايش لكن كيمارس التعايش وكيديرو”، على حساب هضرتو. وأكد الحاخام اليهودي، أن المغاربة مربيين على التعايش، حيت الملك محمد السادس كيطبق التعايش وكيطمح ليه، ودار بزاف دالتضحيات على قبل اليهود المغاربة. وزاد: “كيقولولي واش ماكتخافش تمشي للمغرب، بلاد المسلمين، كنقول ليهم بالعكس، نخاف نمشي فإسرائيل كثر ما نخاف نمشي لبلادي المغرب”. وقام الحاخام شلومو ميارا بإصدار جوج كتب على الملوك المغاربة، بعنوان الصالح بين أمم العالم، كيهضرو على الملك محمد الخامس والملك الحالي محمد السادس، وفيهم شهادات حية ووثائق تاريخية على كيفاش وقفو معاهم، بالإضافة لتوقيع كبار حخامات إسرائيل، لتاكيد ما جاء فالكتابين، وعرفانا للملوك بجوج. وقام الحاخام بتقديم الكتب هذ الاسبوع للديوان الملكي، من بعد ما دار لقاء مع المستشار الملكي اندري آزولاي، من أجل عرضهم على الملك محمد السادس، وكيتمنى من قلبو من بعد هذ الخطوة يتلاقى بيه. وكان سبق للحاخام تلاقى محمد السادس ف2019، وقدم ليه كتاب “ملوك الفضيلة والرحمة”، اللي كيهضر على فضل الملوك الثلاثة، محمد الخامس والحسن الثاني ومحمد السادس، على اليهود المغاربة. " "الحاخام شلومو ميارا فحوار مع “كود”: المغاربة كيموتو على اليهود واليهود كيحماقو على سيدنا.. ونخاف نمشي فإسرائيل كثر ما نخاف فبلادي المغرب.. والإسلاميين هوما اللي كيديرو المشاكل – فيديو"
"علمت “كود” من مصدر مطلع أن سعد الدين العثماني، رئيس الحكومة، كشف قبل قليل في لقاء حزبي بالمقر المركزي لحزب العدالة والتنمية، عن معطيات جديدة حول التعديل الحكومي المرتقب. العثماني قال في لقاء داخلي، حسب مصدر “كود” بأنه تم الحسم تقريبا في الهيكلة الحكومية الجديدة بحيث أنه سيتم تقليص القطاعات الحكومية إلى الثلث. ولم يقدم العثماني تفاصيل إضافية، مشيرا إلى أنه سيتم الإعلان عن الحكومة الجديدة في وقتها. مصدر حضر للقاء كشف بأن العثماني قاليهم كذلك بأنه مزال محسموش ف الاسماء ديال ناس لي غايكونو ف التعديل الحكومي الجديد. دبا الحسم ف الهيكلة تقريبا سالا بقات امور تقنية كيقادوها. يعني مزال مكايناش الحكومة خصوصا وان العثماني غايطير لامريكا حيث غايشارك الجمعية العامة للأمم المتحدة التي ستفتتح في 23 شتنبر الجاري والتي ستخصص لملف التغطية الصحية الشاملة.." "خاص.. رئيس الحكومة: الهيكلة تحسمات وتقليص الحكومة إلى الثلث"
"أعلن لحسن الداودي، الوزير المنتدب لدى رئيس الحكومة المكلف بالشؤون العامة والحكامة، أنه ينتظر من الشركات ديال توزيع المحروقات بالمغرب أن تعمل على تخفيض الأسعار جديال البنزين والغازوال بـ60 سنتيم. وأكد الوزير الداودي، في تصريح لـ”كود”، قائلاً: “أنتظر من هاد الشركات ينقصو على الثمن اللي قلت أنا والمحدد ف60 سنتيم ماشي 40 سنتيم كيف قالو هوما من قبل ويلا مابغاوش غادي نمشي للتسقيف وهادشي مافيهش اللعب كيف واعدت المغاربة من قبل”." "خاص.. الوزير الداودي لـ”كَود”: كنساين هاد الليلة ينقصو 60 سنتيم من المازوط ويلا مسمعوش غادي نسقف كيف واعدت المغاربة"
"علمت “كود”، أن الدرك الملكي بجماعة تامنصورت بمراكش، شد عصابة مكونة من اربعة افراد بينهم بنت. وقالت مصادر محلية، أن العصابة اللي كتتزعمها البنت تشدو ملي كانو ماشيين فجوج سيارات. نشاط هاد العصابة كيتمثل فسرقة الضحايا لي كتستدرجهم البنت وكتختار ضحاياها من الناس اللي عندهم ما يتسرق." "جوندارم مراكش طيحو عصابة ديال الگريساج كتتزعمها بنت"
"هاد منظمة الصحة العالمية مع رئيسها الاثيوبي ما كاين غير لخبار لملاوطة. ما عمرو جاب خبار كيفرح. لا هو لا الاعضاء اللي معاه. اخر خباراتو اللي كتخلع هو اللي جا البارح السبت. منظمة الصحة العالمية كالت للعالم: غير استعدوا راه هاد الفيروس =كورونا فيروس= غادي يطول. المنظمة قالت ان “مستوى المخاطر العالمية لكورونا طالعة بزاف بزاف” ودعت الى ما سمته استجابة “وطنية وإقليمية ودولية”. وان “معظم سكان العالم يمكن أن يتأثروا، حتى أولئك الذين لا يقطنون في مناطق متضررة جدا” بالوباء هاد التصريحات جات فاجتماع للمرة الرابعة ليها من نهار دخلات هاد الجايحة. دابا هاد الڤيروس مس أكثر من 17,6 مليون انسان وقتل أكثر من 680 ألف شخص منهم 200 الف فامريكا اللاتينية والكارايبي." "كتجيب غير لخبار لملاوطة. منظمة الصحة العالمية: غير وجدو ريوسكم راه الجايحة ناوية طول"
"هاد العام تقدر ما تكونش عملية مرحبا اللي كيدخلو فيها شي 4 مليون مغربي او من اصل مغربي عبر الحدود البرية لاسبانيا الى المغرب. حقاش المغرب لحد الان مازال ما عطاش راس الخيط فقضية حدودو. وقتاش غادي يفتح هاد الحدود واش وسط يوليوز ولا فغشت. الغريب فالامر وكيف ما حاولات “كود” دير٬ حتى مسؤولين حكوميين ما فراسهم اش من تاريخ غادية تفتح الحدود. واخا هاد الشي كاين فاسبانيا موجود نقاش اخر. حاكم مليلية كان هاجم لمغاربة اللي كيدوزو من المدينة. قال باللي ما كيربحو والو والامن كيخلي خدمتو وكيولي مكلف بهادو اللي كيدوزو. لكن لمغاربة بزاف كيدوزو على الاندلس. رئيس حكومة الاندلس طلب الغاء عملية مرحبا هاد العام. مع الجايحة وكورونا فيروس. ظاهريا. حقاش ناض نقاش كي اللي كان هاد الصباح الاثنين 8 يونيو 2020 فالقناة الاولى الاسبانية. شي وحدين كيقولو خاص تلغى وشي وحدين استغربو كيفاش باغيين يقبلو السياح الاوربيين يجيو ويتحركو وتكون حركة فاتجاه اوربا ونفس العقلية رافضة مواطنين يدوزو من بلادهم ويدخلو للمغرب. نقاش بين على معاملة كتنقص من ناس عايشين فاوربا عندهم الجنسية او الاقامة وكيشوفو فيهم الصبليون كمواطنين اوربيين من درجة دنيا. القضاء علي التمييز قدامو تاريخ طويل فاوربا اللي كتنتاقد دابا امريكا" "نايضة على عملية مرحبا فالصبليون واخا المغرب مازال ساد حدودو. حكومة الاندلس طلبات تلغيها وعمدة مليلية ضدها"
"ما عرفناش هاد قصوحية لوجه فين غادة بيها دنيا باطمة؟ واش حتى واحد ما كيقدر عليها؟ حتى حاجة ما تقدر تخليها تدخل سوق راسها؟ كيفاش خارجة كتدعي في الناس نهار العيد وعلى الملأ زعما نسات هي اش دارت في الناس؟ دنيا لي مكحلاها بأدلة أكدتها النيابة العامة وتوجهت ليها تهم واضحة وضوح الشمس، من بعد تحقيق تمهيدي ومفصل في قضية “حمزة مون بيبي” ما كتفوتش شي فرصة تدخل تدعي وتسب الناس لي كتقول هما لي ورا دخول ختها ابتسام للحبس. وكتبات دنيا باطمة تحت من تصويرة ختها لي حطات في انستكَرام بكل وقاحة تمنيات بالموت ليهم ولي عزيز عليهم: كل عام واختي الغالية بالف خير، اللهم من حرمها فرحة العيد احرمه حياته وقرة عينه واعز ما يملك وجرده من الكرة الارضية . سياتي يوم على القوم الظالمين. " "قصوحية الوجه عندها ما كتساليش.. دنيا باطمة: اللي حرم ختي من فرحة العيد اللهم حرمو من حياتو وقرة عينو واعز ماعندو"
"كيفاش لكلان دالماجيدي السكرتير الخاص لمحمد السادس كيزدهر على ظهر الهولنديك الملكي » هادا هو العنوان اللي داتو « افريكا انتيليجانس » يوم 14 شتنبر 2020 فمقال طويل.

قبل ما نرجعو لاهم ما جا فالموضوع٬ “كود” سولات واش هاد الشي كولو صحيح وواش كاين هاد التوجه؟ مصدر مقرب قال ل”كود” باللي هاد الموقع بالضبط : افريكا انتيليجانس٬ داير هادي اشهر ماشي غير المقال ديال الجديد٬ حملة ممنهجة على منير الماجيدي وباللي المستهدف ماشي غير الماجيدي وصافي بل المغرب ورموز سيادته. المصدر اضاف ل”كود” “بكل موضوعية راه اللي جا فالمقال كلام فارغ وعاري من الصحة. راه كل واحد ممكن يتأكد باللي اللي تنشر ترهات”. دابا اش جا فالمقال اللي تقدم كتحقيق. فيه باللي الماجيدي « كيقوي » شركاتو عبر عقود مع الهولدينك الملكي « المدي » وذلك عبر جوج: خوه المهدي الماجيدي وصاحبو زهير الفاسي الفهري اللي ولاو « شركاء مفضلين » عند الهولدينك الملكي. المقال هدر على « اف سي كوم » وسيطرتها على قطاع اللوحات الاشهارية بالمغرب والشركات اللي خرجو منها وقال باللي هاد الشركة ديال الماجيدي وباللي دار شركة جديدة مكلفة بليڤيمانسيال اسمها « فاسين » وكيشرف عليها رضى الفيلالي. وهدر كذلك على عقود فالتلفون مع شركات ناڤيرا =ديال الطاقة وتابعة ل »المدى » وباللي واخا خدام مع « اتصالات المغرب » من خلال « جي سي ام المغرب » كيخدم تحت الدف مع « انوي » المنافس ديالو واللي حتى هو تابعة ل »المدى ». وكتب المقال باللي خوه مهدي الماجيدي « اي ام  ديجيتال » اللي دخلات فشراكة مع شركات فرنسية. هادي كتهتم بالامن المعلوماتي والمراقبة حتى بالدرون او بالڤيديوم٬ يقول المقال هاد الشركة٬ يضيف المقال٬ فملكية فاطمة الزهراء الصفريوي مرات مهدي الماجيدي
وفاللخر هدر المقال على زهير الفاسي الفهري اللي ولى على راس « بيرماريوس » التابعة ل »سيجر » =الهولدينك الملكي= المقال قال باللي حتى حد ما كيوقف مملكة الماجيدي وعائلتو. لا حكومة لا احزاب لا مجتمع. المصدر المقرب شدد فتصريجو ل”كود” باللي هاد الشي كيبين باللي ما جا فالمقال كذوب. المغرب بلاد كتحكمو قوانين وهادا صورها بلاد بلا قانون. باين المستهدف منو يعيد مصدر “كود”. الموقع مقرب من المخابرات الفرنسية وماشي بعيد يكون استهداف من لوبي فرنسي خسر بزاف مع مغربة المقاولات والشركات" "واش بصاح الماجيدي داير كلان جديد من عائلتو وكيترفح على ظهر الهولدينگ الملكي ولا هادي ضربة فرنسية ليه؟ مصدر مقرب ل”كود”: هاديك حملة دايرها داك الموقع وكلشي اللي جاب كذوب ما عندوش گرام دالمصداقية"
"اليوم، جهة الشمال سجلات أرقام مرتفعة من حيث عدد الإصابات بفيروس كورونا المستجد، بحيث سجلات 125 حالة غير اليوم، 83 منها فإقليم طنجة. بالنسبة للإصابات فالجهات الأخرى فكتوزع على النحو التالي: العيون الساقية الحمرا 64، فاس مكناس 60، كازا سطات 48، مراكش آسفي 25، الرباط سلا 6، ثم كَلميم وادنون 5 حالات، بينما باقي الجهات ماسجلات حتى إصابة. بالنسبة لحالات الشفاء، العيون الساقية الحمرة هي اللي سجلات أكبر نسبة اليوم (37)، تابعاها جهة الشمال اللي سجلات 17 لحالة، بينما باقي الحالات غيكونو تسجلو فكازا سطات والرباط سلا، بحكم أن هذ الجهات ماكيعلنو على حتى تفاصيل، والجهات الأخرى ماسجلاتش حالات تعافي جديدة. والوفاة الوحيدة اللي تسجلات اليوم بداء “كوفيد 19” كانت فالعيون. وهذو جميع المعطيات المتوفرة المتعلقة بالوضعية الوبائية فالجهات والأقاليم بالتفاصيل: على المستوى الوطني:  12969 حالة (333+) – 229 وفاة (1+) – 9090 شفاء (64+) – 3650 حالة نشيطة (268+). على مستوى الجهات والأقاليم: جهة كازا سطات: جات فالمركز اللول ب 3496 حالة (48+) – 51 وفاة – 2322 شفاء – 284 حالة نشيطة.
الأقاليم: المحمدية 331، مديونة 167، النواصر 90، بنسليمان 85، سطات 68، برشيد 65، الجديدة 35، سيدي بنور 11.
عمالات كازا (1882 إصابة فالمجموع): البرنوصي 628، عين السبع الحي المحمدي 302، آنفا 282، مولاي رشيد 259، عين الشق 120، بن مسيك 100، الحي الحسني 96، الفدا 95.
آخر تحديث: الأحد 6 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة طنجة تطوان الحسيمة: جات فالمركز الثاني ب 2379 حالة (125+) – 50 وفاة – 1341 شفاء (17+) – 988 حالة نشيطة.
الأقاليم: طنجة 1735 (83+)، العرايش 370 (28+)، تطوان 265 (13+)، وزان 27 (1+)، الحسيمة 17، شفشاون 0.
آخر تحديث: اليوم الخميس مع 18:00. جهة الرباط سلا القنيطرة: جات فالمركز الثالث ب1979 حالة  (6+) – 12 وفاة – 688 شفاء – 85 حالة نشيطة.
الأقاليم: الرباط 305، سلا 245، الصخيرات تمارة 151، القنيطرة 62، الخميسات 22، سيدي سليمان 1، سيدي قاسم 0.
آخر تحديث: الخميس 11 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة مراكش آسفي: جات فالمركز الرابع ب1979 حالة (25+) – 56 وفاة – 1687 شفاء (23+) – 234 حالة نشيطة (2+).
الأقاليم: مراكش 1483 (16+)، الرحامنة 253، الحوز 99 (4+)، آسفي87، شيشاوة 25، قلعة السراغنة 25 (5+)، الصويرة 5، اليوسفية 0.
آخر تحديث: اليوم الخميس مع 10:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم مع 18:00، وهو عدد تقريبي). جهة فاس مكناس: جات فالمركز الخامس ب1352 حالة (60+) – 27 وفاة – 1078 شفاء (11+) – 246 حالة نشيطة (49+).
الأقاليم: فاس 930 (54+)، الحاجب 138، مكناس 122 (2+)، صفرو 59، تازة 55، إفران 20، تاونات 19 (4+)، مولاي عقوب 8، بولمان 1.
آخر تحديث: اليوم الخميس مع 18:00. جهة درعة تافيلالت: جات فالمركز السات ب586 حالة – 4 وفاة – 581 شفاء – 0 حالة نشيطة (لا جديد).
الأقاليم: ورززات 503، ميدلت 52، زاكَورة 14، تنغير 10، الرشيدية 7.
آخر تحديث: اليوم الخميس مع 18:00. جهة العيون الساقية الحمرا: طلعات للمركز السابع ب599 حالات (60+) – 1 وفاة (1+) – 45 شفاء (37+) – 553 حالة نشيطة (22+).
الأقاليم: العيون 523 (60+)، طرفاية 72، بوجدور 4، السمارة 0.
آخر تحديث: اليوم الخميس مع 18:00. الجهة الشرقية: جات فالمركز الثامن ب 211 حالة – 8 وفاة – 192 شفاء – 11 حالة نشيطة.
الأقاليم: وجدة أنكَاد 74، بركان 55، الناظور 45، الدريوش10، تاوريرت 9، كَرسيف 8، جرادة 4، فكَيكَ 1.
آخر تحديث: لبارح الأربعاء مع 18:00 (باستثناء مجموع الإصابات فالجهة المحسوب من النسبة المئوية اللي عطات الوزارة اليوم مع 18:00، وهو عدد تقريبي). جهة بني ملال خنيفرة: جات فالمركز التاسع ب 145 حالة – 7 وفاة – 117 شفاء – 21 حالات نشيطة. (لا جديد)
الأقاليم: آزيلال 52، الفقي بنصالح 37، خريبكَة 30، بني ملال 25، خنيفرة 1.
آخر تحديث: اليوم الخميس مع 18:00. جهة سوس ماسة: جات فالمركز العاشر ب 92 حالة – 7 وفاة – 83 شفاء – 2 حالة نشيطة. (لا جديد)
الأقاليم: إنزكَان آيت ملول 42، أكادير إداوتاوتنان 41، طاطا 4، تارودانت 3، اشتوكة آيت باها 2، وتيزنيت 0.
آخر تحديث: اليوم الخميس مع 17:00. جهة كَلميم واد نون: جات فالمركز حضاش ب 84 حالة (5+)، 1 وفاة – 52 شفاء – 26 حالات نشيطة.
الأقاليم: كَلميم 46 – طانطان 20 – سيدي إفني 12 – آسا الزاكَ 1.
آخر تحديث: لبارح الأربعاء مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة الداخلة واد الذهب: جات فالمركز اللخر ب15 حالات – 0 وفاة – 7 شفاء- 8 حالة نشيطة. (لا جديد)
الأقاليم: واد الذهب 15، أوسرد 0.
آخر تحديث: اليوم الخميس مع 18:00" "الحصيلة الوبائية لكورونا فجهات وأقاليم المغرب: جهة طنجة تطوان تصابو فيها 125 واحد.. وأول موت فجهة العيون"
"ثلاثة ديال الكتب التنويرية كاين اقبال عليهم فالنسخة 26 من المعرض الدولي للنشر والكتاب فكازا. كاين كتاب هشام نوستيك “حوار مع المسلم اللي ساكن فيا”، وكتاب رشيد أيلال “صحيح البخاري: نهاية الأسطورة”، ثم كتاب “مخطوطات القرآن” ديال محمد المسيح.  الكتاب اللول هو إصدار جديد لهشام نوستيك، اللي كان صدر “مذكرات كافر مغربي” فالعام اللي فات، ولقى واحد الشعبية والاقبال، الكتاب ديالو الجديد “حوار مع المسلم اللي ساكن فيا” غايرجع فيه بالزمن للوراء قليلا، وبالضبط فالتسعينات فاش كان منتمي لجماعة العدل والإحسان، باش يحاور المسلم اللي كان داك الساع، ويحاول يقنعو باللي الديانات مجرد وهم. الكتاب الثاني ديال رشيد أيلال كان دار ضجة كبيرة فالوقت اللي كان خرج فيه، وكان جا للناس غريب وماقدروش مجموعة منهم يتقبلوه بحكم أنه كيضرب فأصح كتاب بعد القرآن واللي هو صحيح البخاري، جاب من خلالو الكاتب حجج وبراهين كتبين على أن هذ الكتاب ماشي صحيح، وتتأكد أن أغلب ما جاء به يستحيل يكون صادر على الرسول، بحكم أنه متناقض مع أقوال أخرى ليه، أو جابوه أشخاص ماعندهمش مصداقية وتناقلوه من مصادر مغلوطة. الكتاب الثالث حاول مولاه محمد المسيح، واللي هو عالم مخطوطات، يفكك داكشي اللي جا بيه القرآن ويعاود يرتبو من جديد وبطريقة أفيد للناس، وبرز من خلالو ضرورة تغيير تعامل الإنسان مع النص القرآني، والتخلي على الجانب العقائدي ودراستو بطريقة علمية صرفة باعتبارو نص تاريخي أولا وقبل كلشي، وباعتبار العقيدة دائما ما كتخلي الإنسان ينساق وراء مشاعرو، ويعطي قدسية كبيرة للشيء ويصدق اي حاجة تعلقات بيه دون نقد وتمحيص. مجموعة من الزوار ديال المعرض ستحسنوا، فحديثهم مع “كود”، إقبال الناس المتزايد على الكتب التنويرية والعلمانية عوض ما يشريو كتب أخرى متعلقة بالجن والسحر الأسود وعذاب القبر، واعتبروا السبب ديال هذشي أن هذي هي طريق كل واحد كيطلب العلم ويقرا، عكس الناس الي مكتقراش الكتب، واللي لوعي ديالها أقل انفتاحا لكن منحصر فقط على ما هو جاهز داخل الصندوق. وللإشارة فدورة المعرض الدولي للنشر والكتاب هذ العام كيعرض أكثر من 12 لألف كتابا، وفيه أكثر من 700 عارض من 42 دولة." "المغاربة بدا يوعاو. “حوار مع المسلم اللي ساكن فيا” ديال هشام نوستيك وكتب علمانية اخرى عليهم اقبال فمعرض الكتاب"
"علمت “كود”، أن عناصر الدرك الملكي بالصخيرات تلقت البارح الاربعاء معلومات عن العثور على مسدس وظيفي بحي الفتح. هاذ الفردي من عيار 9 ملم ولقاوه دراري صغار حدا بركاسة دالزبل. وفاجأ منظر المسدس اللي بان حقيقي أحد المواطنين اللي سول الدراري فين لقاوه وجاوبوه وهو يتصل بالجدرامية اللي جاو بسرعة وبداو ابحاثهم الميدانية بتنسيق مع عناصر فرقة علمية تابعة ليهم حجزات الفردي اللي غادي يتعرض على الخبرة التقنية بمختبر الأبحاث العلمية للدرك الملكي. في الوقت اللي أمرات فيه النيابة العامة بفتح بحث قضائي لتحديد ظروف وملابسات الحادثة." "الصخيرات : دراري صغار لقاو فردي حدا بركاسة دالزبل"
"تسبب سقوط لوحة إشهارية مهترئة كانت متبثة في الشارع العام بمدينة الدار البيضاء صباح اليوم الاثنين ،في إرسال شاب إلى المستشفى.  ووقع الحادث عندما كان الشاب الضحية (في الثلاثينات من عمره) يمر بملتقى شارعي 2 مارس وأنوال ،قبل أن تهوي فوق رأسه اللوحة الاشهارية المهترئة.  وحسب مصادرنا فإن الشاب الضحية أصيب بجرح غائر على مستوى الرأس،قبل أن يسارع رجال الوقاية المدنية لنقله إلى المستشفى.  وأعاد الحادث للأذهان حالة الفوضى التي تتسبب فيها لوحات إشهارية متبثة في ملتقيات الطرق وأمام المحلات التجارية بشكل يمنع الراجلين أحيانا من المرور ويحرم المواطنين في مدينة الدار البيضاء من حق استعمال الرصيف العمومي." "بالصور. بانو ديال الإشهار راشي طاح في كازا ورسل شاب للسبيطار"
"شاركت الفنانة نورا الصقلي تصويرة جديدة من كواليس مسرحية “لالة منانة” لي قدماتها قبل سنوات مع صحاباتها. الصقلي حطات الصورة على حسابها في أنستكَرام، وبانت فيها هي ومريم الزعيمي دايرين ماسك ديال الغاسول وفي الخلفية الممثلة السعدية أزكون لي لعبات دور الأم منانة. وعلقات نورا الصقلي على الصورة “الحجر الصحي ولا حالة الطوارئ، بحال بحال، زعما هي نتبثوا للارض راه منانة كتدور (مرادف منانة: كورونا ولا لاراف. انتوما اختاروا. كانت معكم مواطنة قاطنة بالمنطقة 2”. ومعروف أن الممثلات كتجمعهم علاقة قوية بزاف، وأن السعدية لي مثلات دور الأم ديالهم في “لالة منانة” كانت صعيبة معاهم والبق ما يزهق. " "نورا الصقلي شبهات دور الممثلة السعدية أزكون ف”لالة منانة” بكورونا ولاراف – تدوينة"
"بعدما قررت المملكة المغربية توقيف الرحلات الجوية والبحرية إلى فرنسا، دعا الرئيس الفرنسية إيمانويل ماكرون، مساء اليوم السبت، السلطات المغربية إلى تمكين مواطنيه من العودة إلى بلدهم في أقرب وقت. ونشر الرئيس الفرنسي ماكرون تدوينة على صفحته الرسمية بموقع التواصل الاجتماعي “تويتر”، وجاء فيها: “كنطلب من السلطات المغربية باش تحرص على القيام بكل الإجراءات لعودة الفرنسيين إلى بلدهم”، مشيرا إلى أنه غادي تكون رحلات جديدة بين البلدية. " "كورونا”.. الرئيس الفرنسي ماكرون للمغرب: كنطلب منكوم تنظيم رحلات جديدة باش يرجعو الفرنسيين لبلادهوم"
"نشرات نجمة البوب الأمريكية مادونا، فالسطوري فصفحتها على “أنسطكَرام”، فيديو ليها كتباوس فيه مع صاحبها “أحلى مالك ويليامز”. وبانت مادونا مع صاحبها اللي فايتاه ب36 عام، كيتباوسو بجوج بشكل مثير، وهو كيبخ ليها دخان الماريخوانا ففمها. وهذ الفيديو خداتها مادونا فآخر شوتينكَ ليها بجاكيت موف، وكانت حطات التصاور دالشوتينكَ فصفحتها، بانت فيها ببشرة صافية بلا عيوب او تجاعيد. الفيديو هنا: https://www.instagram.com/stories/madonna/2541955260180928726/?hl=fr" "مادونا وخا كبرات باقا عايشة الحياة.. نشرات فيديو و هي كتباوس مع صاحبها"
"فقضية ما حدث ليلة السبت الاحد فمحج الرياض فالرباط بين سفيان بحري وبين بنت الوزير الداودي لحسن القيادي فحزب العدالة والتنمية راه الادانة لهاداك اللي كانت عندو لسنوات صفحة “محمد السادس” وداير بيها ما بغى. قبل نوضحو علاش هو المسؤول نرجعو شوية للاحداث. حسب مصدر ل”كود” كلشي كان فالخارج ماشي داخل مطعم “طابيو” فمحج الرياض. فالاول كانت رواية ان بنت الداودي مشات عند سفيان بحري وكان ناشط وقدمات راسها كمعجبة ودفعها او دار معاها تصرف خايب. ما رضاتش. حتى هي كانت ناشطة. ضرباتو لوجهو. دابا بقاو تفاصيل. اللي مؤكد ان هاد الشي وقع برا ماشي الداخل. واش البحري دار شي تصرف حقير او تحرش او غير دفعها؟ هادي فيها روايات مختلفة. شي كيقول دفعها وشي كيقول مسها بطريقة فيها كثير من قلة لحيا. ثم الحاجة الثانية اللي فيها خلاف هي واش ضرباتو بخاتم ولا بقرعة. المرجح قرعة. بيرا او قرعة شراب٬ حسب مصدر ل”كود”. طبعا باش كيكون بنادم ناشط عادي جدا انو يقدر يخرج شي نص قرعة فصاكو او بيرة او كاس ما كملوش. هادي عادة معروفة بين شعب شاريبان. كيفما كان البار. ديال الفقرا ولا اللي الطبقة المتوسطة ولا اللي فوق هاد الطبقة. طبعا مول المطعم ما باغيش الصداع ويقدر يروج باللي ضرباتو بخاتم ماشي بقرعة. ما علينا هادي تفاصيل خاصها بحث اكثر تقدر تبان. المهم هو ان المدان فهاد القضية هو سفيان بحري. علاش؟ لانو نكرة خدا شهرة كبيرة بصفحة رئيس الدولة. ولى كيخلع كلشي. سولو العمال والولاة باش كيحرك سفيان البحري ايام ما كان مسؤول على الصفحة كيفاش كيديرو ليه. السيد النكرة ولى شخصية كتخلع المخزن. كيفاش تعطاتو اولا صفحة باسم رئيس الدولة وكنعقلو نهار مهندس هادي سنوات خدا اسم الامير مولاي رشيد٬ تشد وتحاكم بسرعة. حنا ف”كود” ديما كنا ضد هاد التصرف. فالوقت اللي كلشي كان يتجارى يدير معاه حوار ووو كنا ف”كود” ضدو وضد اللي عطاوه هاد الشي. لسبب بسيط وواحد. هادا رئيس الدولة والملك هو المؤسسة المركزية فالنظام السياسي المغربي. ما يمكنش تعطى صفحة باسمو لشي حد. يبيع ويشري بيها ويروج بيها الحركة حتى طغى واستكبر وانتقل من سلا باش يسكن فحي الرياض. هاد الشي نفخو. دابا خاص يتحاسب اللي سمح ليه يستغل اسم رئيس الدولة حتى ولى كيتعدى علي الناس بحال كيف ما وقع مع بنت الداودي. اييه تعدى عليها حقاش باها خرج وقال باللي كتابع علاج نفسي. هنا ترفع عليها القلم قانونيا بعدا. ايلى جابت العائلة وثائق من لبسيكولوگ ديالها الوكيل غادي يخرجها. اللي خاصو يتابع باكثر من تهمة هو سفيان بحري. هادا اللي خرج فالعيد لكبير خبر كاذب ضطرات الداخلية تكذبو وما هدر معاه حد. ناس خرجو قل منو وتحاكمو. فدولتنا بحال البحري ما خاصهمش يكونو ما خاصهمش يبانو اصلا. ما خاصهمش يستغلو مؤسسة الملك. وها انتوما شفتو النتيجة ديال هاد لبسالة." "فقضية البحري. راه هو المتهم الاول واللي متهم اكثر هو اللي سمح ليه لسنوات يوظف اسم رئيس الدولة ويخلع بيه الناس وما وقع مع بنت الداودي ادانة لهادوك اللي ضصروه"
"رشيد العلالي مول برنامج رشيد شو علن غير دابا على انستكَرام أن البيكَ غادي يكون معاه في ليميسيون ديالو لي كتدوز كل جمعة في العشية. هاد الاعلان جا ساعات قليلة من بعد ما رفض ديزي دروس يدوز معاه حيت على حساب ماقال مبغاش “يكون بحال الكلون” ويدير فيه ضحك. هادشي كامل مننساوش أن ديزي مول “المتنبي” كلاشا العلالي وعطاه القاصح حيت هو عشير توفيق حازب. المهم في الفيلم كامل العلالي طالع واكل نازل واكل، ومستغل البوز." "ملي ديزي مبغاش. رشيد العلالي غادي يجيب البيكَ في “رشيد شو”"
"في الوقت لي بزاف ديال المشاهير المغاربة والعرب والأجانب جاو سيمانة هادي للمغرب باش يحضرو لهادشي ديال المسيرة الخضراء في العيون، دنيا باطمة گالسة فدارها فالبحرين. دنيا لي معروفة عليها قريبة من القصر الملكي، وتم اختيارها باش تغني على صحرا، وهي لي غنات أغنية على الملك ملي رجع من فرنسا، وعاد حاصلة على جوج الأوسمة، ودارت حفل عيد ميلاد مولاي الحسن هادي شي عامين، مكيناش في المغرب فهاد الوقت لي الحالة نايضة وسنابشات غادي يطيح برايات ديال المغرب والنشاط والاحتفالات لي في المغرب كامل.  باطمة حطات هادي ساعة فيديوهات على انستگرام محتفلة بوحدها مع بنتها غزل، ودارت حلوة على شكل درابو المغرب، وضربات شي تصيورات. بزاف ديال المتتبعين سولو علاش هي محضراتش، ولان باطمة فمها سخون، دابة تخرج وتقول واش القضية فيها إن ولا الامور عادية. " "القضية فيها إن. كيفاش نجوم مغاربة وعرب في المغرب باش يحتافلو بالمسيرة الخضرا ودنيا باطمة محتافلة في دارها بحلوة؟ فيديو"
"علمت “گود” من مصادر محلية بالداخلة، أن عناصر الدرك الملكي، تمكنت من تفكيك ثلاثة ورشات سرية، تقوم بتصنيع القوارب بشكل غير قانوني، شمالي شرقي مدينة الداخلة بحوالي 65 كلم. وحسب المصادر ذاتها، فقد توصلت العناصر الأمنية، بمعلومات دقيقة تفيد بوجود نشاطات محظورة في المنطقة المذكورة، لتتدخل فرقة من الدرك الملكي بعين المكان، وتتمكن من تفكيك الورشات السرية المتواجدة بمنطقة “أكراير لشياخ” شمال شرق مدينة الداخلة، واعتقال المتورطين في صناعة هذه القوارب. وبأمر من النيابة العامة المختصة، تم اتلاف وحرق القوارب المحجوزة بحضور قائد سرية الدرك الملكي بالداخلة، فيما تم فتح تحقيق معمق في ملابسات الواقعة من أجل الوصول الى كل المتورطين." "عاوتاني.. الدرك الملكي فكك ثلاثة ورشات سرية فصناعة القوارب بالداخلة"
"  ذكرت وسائل إعلام كتالونية، أن الشرطة شدات الاحد الفايت مغربي عندو 26 عام بسبب الاشتباه في سرقته محلا تجاريا، بعد توقيفه متلبسا بحيازة أربعة حقائب بها 128 نظارة وجهاز الإنذار عليها ، و 32 تيشيرت ، و 3 قبعات و 5 هواتف محمولة، إضافة إلى مبلغ 6875 يورو نقدا. المتهم المغربي لدى توقيفه، كان مصابا بجروح في ساقيه ومرفقه ولم يعترف بمصدر البضائع. البوليس تحققو من بلاغات السرقة ولقاو أن محل تجاري للنظارات تعرض للاقتحام وكاين أثر ديال الدم والمحل كلو مقلوب. شدوه باعتباره الجاني المزعوم لعملية السطو. هاذ المتهم واخا عندو سجل جنائي المحكمة طلقات السراح ديالو، وخلات عدد من وسائل الاعلام الكتالونية تنتقد قرار المحكمة اللي اعتبروه غير مفهوم.." "كتالونيا.. مغربي كشط محل تجاري وعندو سجل جنائي وتشد متلبس والمحكمة طلقاتو"
"قررت إستئنافية الدار البيضاء عشية اليوم الاثنين، ضم ملف الصحافي المعتقل حميد المهداوي إلى ملف معتقلي حراك الريف، بعدما كانت الغرفة الابتدائية قد عزلته عنه. وكان محامو دفاع المهداوي قد البوا بالدخول في مناقشة الملف مباشرة لقناعتهم ببراءته، لكن المحكمة قررت ضم ملفه لملف الزفزافي ورفاقه، حيث ستعقد جلسة أخرى يوم 17 دجنبر وهي الجلسة الخاصة بنشطاء الحراك المعتقلين." "إستئنافية البيضاء ضمات ملف المهداوي عاود تاني لملف الزفزافي وصحابو"
"ملي كتدوز فشي طريق كلها حفاري أو شي طريق عاد تقادات مكاملاش عام وتحفرات عاوتاني أول حاجة كتجيك فراسك هي راه بزاف ديال الفلوس خرجوا باش تصلح الطريق مزيان ولكن بسباب الشفارة طارت الميزانية ولي شاط هو لي دوزو بيه هاد القشرة ديال الزفت، كذلك الحال ملي كتمشي لشي سبيطار ديال الدولة قديم ومهمل، أو شي مدرسة رايبة فشي خلا، وكذلك ملي كتدوز حدا العمارات ديال السكن الإقتصادي خصوصا لي تبناو قدام وكتبانليك الصباغة تقشرات والحيط بهات والسيمة كتفرتت وعرام ديال الكراصن والبارابولات فالشراجم، وكتشوف أن دوك البرطمات يقدرو يتبخرو فالهوا قبل حتى مايكملو مواليهم الطريطات ديالهم، يوميا صور كثيرة ديال الفساد كنشوفوها ونعيشوها، ومع ذلك كاين يقين شبه تام عند أغلب المغاربة أن الفاسدين مكيتعاقبوش، حتى الى تشدو ودخلوا للحبس كيتحكم عليهم بسنوات قليلة وهادشي لي كيفقص كثر. مول الكاسكيطة نهار كان كينصب على الناس وواكل رزق عباد الله جاب غير عام ديال الحبس، ولكن غير جبد المؤسسات مشا مكوغط بربع سنين، ومن غيرو بزاف ديال النصابة الصغار في الفايسبوك معروفين واكلين رزق عباد الله( حسب ما قالو هاد عباد الله في فيديوات) ومخبيين في جمعيات على شكل الشباب الملكي وشباب من أجل الملك ومحبي الأسرة العلوية وباقي الحوانت ديال تانصابت لي مخبية في حب الملك وفي سميتو، وهادو مطلوقين واخدين راحتهم بل البعض منهم كيعتابرو راسهم هوما لي نقذو المغرب من عشرين فبراير ، وهاديك أصلا كانت هي أزهى أيام النشاط ديالهم والسقف ديال هادشي كان أيام التصويت على الدستور، ومن غير هادو ها تقرير جطو وها رؤساء جماعات وسياسيين شفارة معروفين وراكمو ثروات وحتى نهار كاع كيتشد شي واحد فيهم شحال كيدوز في الحبس يوماين ويخرج يكمل على المشاريع ديالو. المشكل والخطر الحقيقي على البلاد هو الفساد ماشي الناس لي كتعبر على سخطها في المواقع الإجتماعية أو في إحتجاجات على أرض الواقع، هادوك غير مغاربة ساخطين حيت كيشوفو ويقراو يوميا على الفساد وفلوس الدولة لي كتهدر غير هكاك وفالمقابل مكاين لا عقوبات لا إدانات لا صرامة في التعامل لا عقوبات تشفي الغليل، راه أجيال ديال المغاربة كيحسو بلي رزقهم ضاع ومكاين لي يردو ليهم، وأن الدولة غير جادة بصح في حربها على الفساد، هاعلاش من الطبيعي أنه يكونوا ناس ساخطين سواء في الشارع أو الأنترنيت ماعاجبهمش الحال وعندهم هانية يمشيو الحبس كاع، حيت راه بالنسبة لي بزاف بحال برا بحال لداخل." "المشكل والخطر الحقيقي على البلاد هو الفساد ماشي الناس لي كتعبر على سخطها في المواقع الإجتماعية أو في إحتجاجات على أرض الواقع"
"فكازا طاشرونات كانو مقدمين ولا عندهم مصبنة ولا شيوخ ولاو ملايرية. فمراكش نفس الظاهرة. عندهم بحال بن الدرقاوي اللي كان گارديان وولى من ملايرية مراكش. ما قاري ما والو وفوقت قصير ولى امبراطور الليل والمحلات ديالو مخصصة غير للسواعدة اي الدعارة الراقية فمراكش. المفارقة فهاد العينة هي كيسميو ريوسهم “الحاج”. هادي هي سميتو. حسب ما علمته “كود” فعدد من جيرانو فالاقامة اللي ساكنين فيها فبالموري بمراكش دعاوه. ماشي غير على اش دار فالملكية المشتركة فقط من مشاريع فاقامات سكنية٬ بل حتى على موضوع السانديك. هاد الحاج سانديك لسنوات. عدد من اللي هدرات معاهم “كود” قالو ما عمرهم توصلو بشي اجتماع السانديك. وانهم تصدمو بالمشاريع السياحية اللي كيحشم المغربي يشوف شكون كيجي ليها. هادو قالو باللي دعاوه والقضية مليوحة فالقضاء. وقالو باللي كيقول ليهم راه محمي من الجيش ومن القضاء ومن كلشي. لكن كيفاش ولى هاد العساس ملايري؟ وفق مصدر مراكشي ل”كود” فهاد الطاشرون باش كيمشي للسعودية كيستقبلوه بحال الشخصيات لكبيرة. الطونوبيلة قدام الطيارة ولوطيلات الواعرين؟ علاش هاد الشي؟ حقاش جينرالات السعودية وبعض امراءها كيجيو لشققو وفيلاتو واوطيلاتو هنا فمراكش وكيوجد ليهم الليالي البيضا والحمرا وفيها كاع الالوان. بهاد العلاقات مع ناس الجيش فالسعودية دار علاقات مع شي وحدين فالجيش فالمغرب وولات عندو اقامات فاخرة فبالموري. شهادات اللي ساكنين تماك نقلات ل”كود” باللي تحشم تقول على راسك مغربي باش تشوف حجم الدعارة اللي كاينة تماك. المغربي الوحيد فهاد الاقامات هما لبنات واللي كيخدمو. كلشي لكليان حصري على الخليجيين هاد العساس اللي ولى ملك الليل بكل مصائبو فمراكش بدا حياتو كيكري الديور والڤيلات. جمع شوية لفلوس وهو يشري شي شقق فممر النخيل. كان كيكريها من خلال شركة ديالو فالوساطة العقارية للخليجيين. وسع نشاطو ودخل فاراضي متنازع عليها كيف حالة اللي مقدمين بيه دعوى قضائية. بن الدرقاوي وبعد ما جمع ثروة كبيرة من هاد الانشطة ديال كراء الديور ودار مركب تجاري وترفيهي يضم ملاهي ومطاعم بممر النخيل فاقامة سكنية. عندو شكايات كثيرة توصلات بها مصالح الولاية ولكن حتى حد ما يقدر يقلق هاد الامبراطور. هو كيقول باللي ما عندو مناش يخاف. أسس بن الدرقاوي إلى جانب شركته المتخصصة في العقار سماها “البهجة”، وكالة الاسفار وأخرى لكراء السيارات، ليوفر بذالك كل ما كان يرغب فيه زبناؤه الخليجيون، الذين كانوا يقطنون بإقاماته الخاصة بممر النخيل عبر عدة بوابات لايدخلها سوى من يتوفرون على تصريح خاص. البوليس كيلقى مشاكل باش يدخل ليها. دار دولة ديالو قدام اعين الدولة وبحماية شي وحدين فيهم كيف كيقول هو. حتى فازمة كورونا استغلها باش يزيد يقوي امبراطوريتو. كارثة بكل المقاييس. فضيحة لدولة كلها امثال هادا فوق كلشي. كلشي تشكى. كلشي غوت. كلشي هدر وما تسوق لحتى حد. الحاج عندو حجاج قواديين من امراء السعودية وقادة جيشها. كلهم مراض ومكبوثين. وفصفحة مجموعتو العقارية كتلقاه كيهني رئيس الدولة بعيد العرش. وشوفو لعجب" "عساس ولى طاشرون ومول مشاريع فمراكش كيتحدى كلشي. بن الدرقاوي ولى امبراطور الليل وكلييانو غير السواعدة وكيقول شاري كلشي. دعاوه جيرانو والقضية كل مرة كتأجل"
"تا واحد ما فهم شنو جاب ابراهيم لمزند، المدير الفني لمهرجان تيميتار اللي كا يتنظم بأكادير، لأغاني وموسيقى العيطة، اللي هيا فن وموسيقى “عروبية” بامتياز، خاصة أن كلشي كا يعرف باللي لمزند كيهتم بالإنتاج للفنانين الأمازيغيين، ولا علاقة له بالعيطة لا من قريب ولا من بعيد. خدمتو يكون منتج لمجموعات مغربية كتنغني بالامازيغية ويجيبهم الى تيميتار حقاش هو مديرو الفني. طالع واكل نازل واكل البركاكة اللي حضرو للندوة الصحافية اللي نظمها لمزند فالدار البيضاء للإعلان عن إصدار “أنطولوجيا العيطة”، أكدو ل”كود” أن القضية فيها “كميلة سخونة” و”فلوس صحاح” من أجل إنجاز هاد المشروع بين مؤسسة “هبة” اللي تكلفات بالتسجيل في الاستوديوهات ديالها وجمعية “أطلس أزوان” ديال لمزند، اللي رفض الإفصاح فالندوة على الميزانية ديال المشروع، وقال باللي الجهات اللي دعمات المشروع اختارت أنها تبقى مجهولة وما يعرفها حد؟؟؟؟
الندوة حضرو ليها بزاف ديال الشيخات ولشياخ المعروفين، بحال خديجة مركوم ومصطفى البيضاوي وولد قدور وولاد البوعزاوي خالد وصالح، عطاهم لمزند ثمن رمزي مقابل المشاركة." "العيطة كيبزنزو فيها. آش جاب لمزند اللي مخلطها إدارة وانتاج ف”تيميتار” للعيطة ؟"
"المغرب غادي يكثر من التسيت البي سي ار”. وفق مصدر “كود” فوصل جيل جديد من هاد “البي سي ار” لبلادنا. وفق مصدر “كود” لحد الان كاينة 45 الف تيست  مصدر “كود” اكد باللي كاين 2 مليون تيست جاية فالطريق.  المغرب دابا كيدير كل نهار ما بين 20 الف و21 الف تيست فالنهار وها الرقم غادي يتزاد مع هاد التيست السريع اللي فوقت قصير تعرف النتيجة ماشي بحال الكلاسيكي اللي خاصك ما بين 24 الى 48 ساعة باش تعرف النتيجة" "جيل جديد سريع من “بي سي ار” وصل للمغرب. هاد شحال وصل وها اللي جاي فالطريق"
"علنات وزارة الصحة، صباح اليوم الأحد عبر البوابة الرسمية لفيروس كورونا المستجد فالمغرب، على تسجيل 150 إصابة جديدة بالفيروس فهذ 18 ساعة الأخيرة، وهكذا وصل العدد الإجمالي ديال المصابين عندنا لـ 4047 مصاب. بالنسبة للوفيات، تسجلات حالة وحدة جديدة، ووصلنا فالمجموع لـ160. أما الناس اللي تشافاو، فاليوم تسجلات 20 حالة شفاء جديدة، وبلغ العدد 557 فالمجموع. ولحد الساعة، كاينة 22425 حالة تستبعدات إصابتها بالفيروس، بعد إجراء تحاليل مخبرية خرجات سلبية. وهذا التوزيع ديال الإصابات حسب الجهات: " "بقاو فديوركوم. “كورونا” كتقلب عليكم. حتى للصباح شدات 150 ووصلنا لـ4047 وقتلات فينا 160 وتزگل منها 557"
"نايضة تخوين و معيور و سبان فالمغاربة لي مع التطبيع! شي يساريين و اسلاميين ماكايعرفوش شي حاجة سميتها الرأي و الرأي الآخر ! لا عندهم نتا مع التطبيع اذن نتا خائن للقضية الفلسطينية و ديوث و عميل د الصهاينة و ماعندكش القلب و المبادئ ! و شي وحدين مشاو بعيد خصوصا السلفيين و بداو كايكفرو لي مع التطبيع گاع هوما و بغاو يخرجونا من الملة ! مافهمتش هاد الگنوس علاش دينمهم باغين كلشي يشبه ليهم ؟ باغينا كاملين نكونو ضد التطبيع بزز ! آ سيدي انا مغربية مع التطبيع و اصدقائي و الناس لي كانعرف مع التطبيع ! واش غير حيت مع التطبيع بغيتو تحيدو ليا الجنسية و لا كيفاش ؟! باشمن حق ؟!  وشكون عطاهم الحق يغوتو ! “الشعب المغربي ضد التطبيع” ! و يهضرو بسميت الشعب المغربي ! واش سولو الشعب ؟ سولو ثلاتين مليون نسمة على الرأي ديالها فالتطبيع وواش مع او ضد ؟ اصلا خليونا نطرحو السؤال الحقيقي!  ايمتا كانت اسرائيل عدوة للشعب المغربي ؟! ايمتا ؟ ماعمرها كانت عدوة لينا ! غي تاحنا فحالنا فحال گاع الشعوب العربية ! كانو منعسينا بالقضية الفلسطينية و اسرائيل و كدا لتصريف الفشل الداخلي ديال الحكومات و الانظمة السياسية ! عوض انك تفكر فالازمات الداخلية ديالك كاتفكر فواحد القضية لي بعيدة عليك كل البعد و عندها ناسها قادين بيها. ماعمر ماكانت اسرائيل دولة عدوة للمغاربة و ماعمرها آذاتهم فشي حاجة ! العدو الحقيقي و الأبدي ديال المغربي هوا الزلط و القهرة ! المغربي باغي يعيش مزيان بكرامة ! ياكل ! يلبس ! ولادو يقراو بمستوى مزيان و فاش يمرض يلقا مستشفيات يتداوا فيها و هادو هوما القضايا الحقيقية لي خاص المغربي يركز عليها و يضيع فيها وقتو و جهدو ! اما مسألة اسرائيل و فلسطين لي غادي نقدرو نديرو فيها هوا اننا نعاونو فايجاد حل في اطار المفاوضات و نخيطو بخيط بيض لالقينا مانخيطو بين دوك الناس!  أما العداوة مع اسرائيل راها كاينة غي فالعقول الخامجة ديال الاسلاميين لي كايكرهو ” اليهود” ماشي الاسرائليين و كايقولو عليهم ” حفدة القردة و الخنازير” و ديك الهضرة ديال القرن جوج لي تقولها فشي بلاد كاتحتارم رسها غايضربوك بالحبس بتهمة معاداة السامية ! و كاينة طبعا حتى فالعقول ديال اليساريين لي كلاو و شربو و استرزقوا بهاد القضية ! ماعمر ماكانت اسرائيل عدوة مول الحانوت و الخضار و النجار و البنكي و الطبيب المغربي … العدو الحقيقي هوا الفقر و البطالة و القهرة ! ايوا فيق آ البريق !" "علاش شي يساريين و اسلاميين كايهضرو بسميت الشعب المغربي باش يقولو انه الشعب ضد التطبيع مع اسرائيل ! شكون قاليكم بلي الشعب المغربي ضد التطبيع ؟!المغاربة اصلا شعب برغماتي ماعمر ماكانت إسرائيل عدوة ديالو ! العدو ديالو الحقيقي هوا الزلط و القهرة !"
"منذ أسابيع، بدأت الصحافة الإسبانية في الحديث عن التحضيرات بالموانئ الإسبانية ومختلف المناطق لتنظيم عملية “عبور المضيق” التي تشهدها اسبانيا كل سنة، باستثناء العام الماضي، والتي يعبر من خلالها ملايين المهاجرين إلى بلدانهم وتحديدا المغرب عبر الأراضي الإسبانية. ونشرت صحيفة “أ ب ث إشبيلية” ووكالة “أوروبا سور” تقارير تتحدث فيها عن توسيع ميناء الجزيرة الخضراء بإضافة مساحة جديدة مخصصة لسيارات المسافرين في إطار عملية “مرحبا 2021” (باسو ديل إستريتشو). وتم إنشاء المساحة بعد الهدم الجزئي لمبنى Lonja de Algeciras. ولفتح هذه المنطقة الجديدة، خصصت هيئة الميناء  مبلغا قدره 695 ألف يورو، وستشمل الأعمال تحسين ظروف استقبال المسافرين بإضافة مساحة تبلغ 8500 مترا مربعا، والتي ستساهم في تجديد الخدمات، وغرف التفتيش." "اسبانيا : ميناء الجزيرة الخضراء كيستعد لعملية “مرحبا 2021”"
"أنس العمري///   أساتذة يربكون امتحانات “الباك”. مجموعة من الأساتذة في مركز قرية با محمد، التابع لإقليم تاونات، أعلنوا مقاطعة تصحيح أوراق اختبارات الباكالوريا.   وبرر الأساتذة قرارهم، وفق ما جاء في رسالة مذيلة بتوقيعاتهم وجههوها إلى الأكاديمية الجهوية فاس – مكناس، بضرورة توفير “الأجواء الملائمة” للتصحيح، والمتمثلة، حسبهم، في توفير المأكل والمسكن وفضاء صالح لإتمام العملية. " "أساتذة رونو امتحانات “الباك”"
"“أنا ملحدة إيه.. ومابغيتش نكون منافقة، أنا ملحدة 100 فالمية، ماشي لاادرية وماشي ربوبية، وكنقولها باش الناس اللي بحالي يتشجعو ويقولوها، وباش الناس تولف تسمعها…”، هكذا علنات آمنة الشرقي، الناشطة التونسية اللي حكمو عليها ب6 شهور ديال الحبس النافذ، وغرامة ديال 650 أورو، بسبب نشرها ل”سورة كورونا”، (علنات) على إلحادها، بكل شجاعة، لمجلة “شارلي إيبدو” الفرنسية. المجلة، اللي تعرفات من بعد الهجوم عليها ف2015 من طرف إرهابيين، واللي أدى لمقتل 12 لفرد وإصابة 11 خرين، جابت تفاصيل جديدة على قضية آمنة، على لسانها ولسان المحامي ديالها، فالعدد ديال اليوم الأربعاء 22 يوليوز، وكتقول بللي آمنة هي من التونسيين القلائل اللي قدرو يعترفو بكونهم ملحدين، وبوجه مكشوف، ويتحداو مجتمعهم المحافظ. وفتصريح آمنة ل”شارلي”، كتقول: “كنت كنعتقد بللي أنا فدولة كتحترم حرية التعبير، لكن فهمت أنني غالطة، ودابا كنحس براسي فدولة إسلامية، ومابقيتش كنتيق فالعدالة ديال بلادي.. وكنحس بللي مابقى لي مستقبل هنا”. وكشفات آمنة أنها تلقات تهديدات بالقتل، وقطع الرأس، والاغتصاب “لكن أنا اللي اتعتبرت مجرمة، وماشي كًاع هذ الناس اللي هددوني”، على حساب هضرتها. وهضرات آمنة على جزء من معاناتها فالمحيط ديالها قبل ما تدخل للحبس، وبسباب هذ القضية “من بعد ما خرجت من الخدمة ديالي فسونتر دابيل، بسبب مرضي، عرفت راسي مغالقاش خدمة دغيا، فقررت نرحل لدارنا عند الوالدة ديالي وختي، حتى كنتفاجأ بمول الدار باغي يجري علينا، وقال لينا “أنا ماباغيش الكفار عندي”. يوسف لحمر، محامي آمنة، قال فتصريحو ل”شارلي” أن آمنة بريئة من التهم المنسوبة ليها، “فايسبوك ماشي منشور صحفي، هو باب مفتوح للناس للتعبير على آراءهم، اما بالنسبة لسورة كورونا فهي مجرد باروديا دسورة قرآنية، كتقول للناس باش يحضيو راسهم من الفيروس، ومكتحمل حتى شي مضمون فيه الكراهية..”، كيف قال. وزاد لحمر كيوضح بللي استعمال الشكل والأسلوب دالقرآن ماشي سب لهذ النص الديني او استهزاء بشي معتقد ما، وقال : “استعمال الستيل دالقرآن ماكيعنيش ازدراء الدين، كاينين بزاف دالأدباء التونسيون استعملوه، وكتاب معروفين كتبو بنفس الطريقة، وهذشي كيتدرس فالجامعة وكيتعتبر جزء من البرنامج المدرسي، والفورم ديال القرآن حتى هي ماشي مقدسة، وحتى حاجة ما استفزازية فهذشي…” وشاف المحامي بأنه من خلال آمنة، السلطة السياسية لونسات ميساج كتقول أن الملحدين الشباب هوما اللي متابعين فهذ لافير، “وهذي نتيجة وجود اليمين المتطرف اللي كيمثلوها هنا الإسلاميين ديال حزب النهضة، حلفاء الائتلاف الحاكم”، على حساب ما قال. والنشطة التونسية كانت معروفة بمواقفها الجريئة ف”فيسبوك”، بحيث كانت ديما كتدافع على المثليين وكتنادي بإلغاء القوانين اللي كتجرم المثلية، كيف طالبات بفتح المطاعم فالنهار فرمضان، والاعتراف بدولة إسرائيل، ومؤخرا خرجات بتصريح كتقول فيها أنها “غتعاود تنشر سورة كورونا منين تخرج واخا يغتصبوها”." "التونسية اللي نشرات سورة كورونا لـ”شارلي إيبدو” : كنعترف أنني ملحدة باش ناس خرين يتشجعو حتى هوما ويقولوها.. ومابقيتش كنتيق فالعدالة ديال بلادي"
"علمت “كود” ان شيفور رئيس مجلس النواب لحبيب المالكي ضرب البارح بالرباط جوج بوليس: بوليسية وبوليسي. حسب مصدر “كود” فان الشيفور حط رئيس مجلس النواب اللي جاب للاستقبال اللي دارو الملك محمد السادس فعيد الأضحى ومشى حدا القيادة العليا للقوات المسلحة بغى يصطاصيوني. جوج البوليس مرا وراجل قالو ليه راه ممنوع. وفق مصدر “كود” ما داهاش فيهم وكسيرا وضرب البوليسية حتى طيحها ولاح البوليسي لآخر. البوليسية عندها عجز ديال 45 يوم بعد الفحص الطبي وفق مصدر “كود”. ووفق مصدر “كود” فان المدير العام المديرية العامة للامن الوطني عبد اللطيف الحموشي أكد على ضرورة تطبيق القانون ولا شيء غير القانون، اذ وصلات القضية للنيابة العامة اللي وضعات الشيفور تحت الحراسة النظرية" "سكوب. المالكي وسط فضيحة. شيفورو ضرب جوج بوليس فالقصر الملكي وشدوه والحموشي: طبقو القانون ولا شيء غير القانون"
"حركت قضية الهبات بركة مجلس مدينة سلا الآسنة. هبة قدمها الملياردير الراحل ميلود الشعبي لمجلس مدينة سلا ف 2006 لا أحد يعرف مصيرها. انعقاد دورة أبريل أعاد طرح هذه النقطة. عمدة المدينة يتحدث عن رفع اليد عن القطعة الأرضية اللي كتبلغ المساحة ديالها 2 و نصف هكتار. هاذ الشذ والجذب تطرح بمناسبة إدراج المجلس لنقطة في دورة أبريل تتعلق بقبول الهبات.
الشعبي قدم لجماعة سلا فالمجموع 3 هكتارات ونصف. جوج ونص للمقبرة وواحد للمسبح الأولمبي. لجنة المالية اللي اجتماعات هاذي سيمانة، عجزت عن تقديم جواب لأعضائها حول مصير هبة الشعبي. هاذ القضية نقطة في بحر ملفات كبيرة ومعقدة تتخبط فيها جماعة سلا اللي كتعيش أسوا أوضاعها منذ عقود بعدما طاحت فعجز مالي، وتعثرت عدد من المشاريع ديالها. فظل هاذ الأوضاع المدينة تدفع ثمن عدم تفرغ رئيس المجلس جامع المعتصم المشغول مع رئيس الحكومة حيث هو مدير الديوان ديالو. والاغلبية لا تملك مشروعا حقيقيا لتنمية مدينة مليونية. وكاين نواب العمدة اللي ملي تنتاخبوا غبروا مكيحضروا دورات ومكيحضروا لجان. والسؤال علاش متفعلتش مسطرة الاقالة، و اللي كيحضروا خدامين على ملفات عندها ارتباط بطموحاتهم الانتخابية والمصلحية والمعارضة تعاني بدورها ضعفا غير مسبوق. كاين شي أعضاء مفاهمين والو كيحضروا يوقعوا ويمشيو وأغلب الدورات كيقرر فيها من 10 حتا ل 30 عضو، و اللي كيقرر أصلا نواة صلبة من ثلاثة حتا ل 6 ديال الاعضاء ضمنهم رجال أعمال وأصحاب مصالح كبيرة جدا بالمدينة، ويستمر الوضع على ما هو عليه." "هبة الشعبي لجماعة سلا نوضات الصداع. مصير مجهول لقطعة أرضية مساحتها 2 ونصف هكتار مخصصة للمقابر و المجلس عاجزا أمام ملفات ضخمة ومعقدة"
"دفعة جديدة من المعتقلين على خلفية أحداث الحسيمة تقدر تخرج من الحبس. فقد صرح مصدر مطلع، لـ”كود”، أنه بمناسبة عيد العرش الملك محمد السادس يمكن يقرر إصدار عفوه على عدد من المعتقلين توبعوا على خلفية حراك الريف بالحسيمة. مصدر “كود” توقع أن يغادر عدد من المتابعين على خلفية أحداث الحسيمة عدد من المؤسسات السجنية، ومن بينهم معتقلين بسجن رأس الماء ضواحي مدينة فاس. ويتعلق الأمر بمعتقل محكوم بسنتين سجنا نافذا والثاني محكوم بأربعة سنوات سجنا نافذا. وليس هذه هي المرة الأولى التي يعفو فيها الملك عن معتقلين أدينوا في ملف “حراك الريف”، إذ سبق أن أمر بإعفاء على عدد منهم، بالإضافة  إلى الإفراج عن 47 آخرين أدينوا في ملف احتجاجات جرادة. هاد العفو اللي كان بمناسبة عيد الفط شمل المعتقلين بطبيعة الحال الذين لم يرتكبوا جرائم أو أفعالا جسيمة فهاد الأحداث." "توقع. واش دفعة جديدة من المعتقلين على خلفية أحداث الحسيمة خارجين من الحبس بالمناسبة ديال عيد العرش؟"
"الجبن ديال حليب “الحمير الصربي” هو أغلى واحد في العالم. ثمن الكيلو الواحد كيوصل لـ 1000 اورو، وفيه بنة متميزة ولذيذ بزاف. الحليب المستخدم فهاد الجبن عندو خصائص مماثلة لحليب الأم، ويعد علاجا لعدد من الامراض بحال الربو والتهاب الشعب الهوائية. كما ويحتوي الحليب على معدلات منخفضة من الكازين، وهو نوع من البروتين كيساهم في عملية صناعة الجبن. الحمير كتنتج أقل من لتر من الحليب يوميا وهو ما يعتبر قليلا بالمقارنة مع لي كتنتجو البقرة ولي كيوصل إنتاجها لحوالي 40 لترا يوميا. " "الجبن ديال الحمير هو أغلى واحد في العالم وبنين بزاف -فيديو"
"البارح المنسق الوطني لعمليات طوارئ الصحة العامة فوزارة الصحة معاذ لمرابط واللي غير بوحدو عندو اسم خاص ل”كورونا فيروس”٬ قال باللي سجلنا ف24 ساعة 903 حالة وماتو 32 حالة وقال معطى مهم كل نهار كيكررو وهو انو دارو 20 الف و207 حالة ما لقاو فيهم والو. فبلادنا يالله درنا مليون واكثر من 700 الف تيست. شوفو هاد الرقم وعطانا 920 قتيل وقال باللي معدل الاماتة هو 1.7 بالمائة. هنا كاين مشكل. سبق هدرو عليه اطباء فكود. الامر يتعلق ان هاد العدد ما كيعكسش الاعداد الحقيقية للمصابين. قبل 24 ساعة كانت تسجلات فكازا اكثر من 500 حالة وهادو ماشي فمصانع ولا معامل. فوسائل النقل والعائلات. يعني ان تتبع اللي خالطهم هاد المصابين راه مستحيل. شوفو غير مثلا الترام فكازا او غيرها كيف داير. ايلى كانت شي حالات ركباتو كيفاش غاديين نحسبو المخالطين ولا نعرفوهم. زيد عليهم ان الاعراض كتعطل وباش كتكتاشف خاصك 3 ايام تقريبا عاد تخرج النتيجة. فمنطقة فاسبانيا وهي كاتالونيا٬ قررات حكومتها المحلية دير 500 الف تيست. يعني الحل الفعال اللي دارتو دول وربحات كورونا فيروس هو تعميم التيست. حنا مات واحد درنا 20 الف ومات 42 بقينا كنديرو نفس العدد. هاد الشي كاين فكاع الدول ولكن الخطورة فالمغرب ان عدد القتلى رتافع والحكومة ما دايرة والو فتوعية المواطنين بطريق مبتكرة. حسب مصدر مسؤول فقطاع الصحة ل”كود” فان هاد العدد ديال 20 الف حالة ما يمكنش للمغرب يفوتها. المصدر قال ل”كود” باللي كاين جوجت العوائق: مادية. لفلوس ما بقاتش باش نشريو عدد اكبر من التيست “بي سي ار” وسبب اخر يخص الموارد البشرية. ما عندناش الاخصائيين الكافيين اللي يقدرو يديرو عدد اكثر من 20 الف فالنهار كان خبير فمعهد باستور قال فتدوينة ليه باللي ما عندناش الاليات اللي تقدر دير عدد كبير من ليتيست. الاطر اكيد غادي يكون خصاص. دابا هاد الارقام كتبقى تقديرية فانتظار شي حلول ماشي من وزارة الصحة" "ها علاش ما نقدروش نديرو تحاليل اكثر. مصدر مسؤول لـ”كود”: ما عندنا لا الموارد البشرية ولا المالية لاكثر من 20 الف تيست فالنهار"
"تقدم عزيز بنعزوز رئيس فريق “الاصالة والمعاصرة” بمجلس المستشارين بسؤال شفوي لوزير الفلاحة والصيد البحري والتنمية القروية والمياه والغابات عزيز اخنوش. تقدم الوزير بطلب لتأجيل والسبب زيارة ميدانية لتتبع مشاريع التهيئة الهيدروفلاحية بسد وادي المخازن وافتتاح معرض الزيتون بوزان طبعا بنعزوز استغلها وسول. موقع الحزب ديالو نشر السؤال كولو. بين باللي سول حكومة العثماني واخا الوزير قال ليه حتى نكون. اخنوش اللي طلب التأجيل للسبب المذكور اعلاه وباش شاف السؤال تعطى فالبرلمان واخا فراسو كولشي اعتبر (اخنوش) هاد الشي (ديال بنعزوز) قلة ادب هادي وتصرف مخجل. حقاش فخبارو الوزير عندو مهمة وفراسو كلشي ومع ذلك سول سؤالو ناس فالصيد البحري اعتبرو الامر غير تصفية حسابات بين بنعزوز اللي ورا نقابة الصيد البحري التابعة لنقابة حزبه وبين الوزارة. هاد الشي اللي كيفسر الجزء الثاني من سؤالو اللي خصصو للصيد البحري" "اخنوش لبنعزوز: قلة أدب هادي"
"أزمة النقل كبرات بزايد ففاس. مهنيو الطاكسيات قرروا يصدعو ويبقاو دايرين إضراب لي وصل لخمسة أيام احتجاجا على ما وصفوه بـ”مضايقة” مهنيي سيارة الأجرة الكبيرة لهم داخل المجال الحضري، وتفعيل القانون الصادر فالعام ديال 2009. روّاد مواقع التواصل الاجتماعي هاجمو بزايد هاد الطاكسيات الصغار لي ديما دايرين الفوضى فشوارع لمدينة، والتمسوا من عبد اللطيف حموشي، المدير العام ديال الأمن الوطنين التدخل لإعطاء تعليماته إلى والي أمن المدينة من أجل “إرغام سيارات الأجرة على الوقوف في الأماكن المخصصة لهم، وإحداث خط أخضر على مستوى ولاية الأمن للتبليغ على المخالفات من طرف المواطن”. وطالبت الساكنة من المسؤول الأول عن الأمن بالمغرب بإحداث دوريات أمنية خاصة بسيارات الاجرة، مع تشديد المراقبة ليلاً لأن 99% من السائقين ليلاً لا يتوفرون على رخصة الثقة، وكذا العمل على تشديد المراقبة على الحالة الميكانيكية لسيارات الأجرة لأن مجموعة من السيارات. وماشي غير هادشي رواد الفضاء الأزرق التمسوا من الحموشي باش تكون المراقبة من ناحية ملابس السائق ومظهره وكذا مظهر السيارة، وزيادة في مراكز المراقبة (البوانتاج). يشار إلى أنه كاين شي شيافر ففاس دايرين مابغاو ف أغلب شوارع المدينة وفارضين راسهوم وف أغلب الأحياء كيعرضو رجال الشرطة للإهانة والتهديد بشل الحركة. هادو خاصهوم الردع قبل ميزيدو يضصرو." "أزمة النقل كبرات بزاف والساكنة ديال فاس كتطالب من الحموشي يتدخل لتنزيل هاد القوانين فحق الشيافر ديال الطاكسيات"
"علمت “كود”، ان قاضي التحقيق بمحكمة الاستئناف بالدارالبيضاء أمر أمس الثلاثاء بإيداع افراد شبكة إجرامية للنصب والاتجار فالبشر رهن الاعتقال الاحتياطي في انتظار عرضهم على قاضي التحقيق بالمحكمة ذاتها. وقامت مصالح الفرقة الوطنية للشرطة القضائية بتفكيك الشبكة المذكورة جاء بناءا على تعليمات من النيابة العامة، التي توصلت بشكايات من الضحايا، اللي دفعوا مبالغ مالية مهمة للمتهمين الثلاثة باعتبارهم ممثلي وكالات تشغيل، باش يستافدو من عقود عمل خارج المغرب" "الفرقة الوطنية طيحات شبكة كبيرة للنصب والاتجار فالبشر"
"اصدر الصحفيون العاملون بجريدة اخبار اليوم وموقع اليوم24، بلاغا توصلت به كود يفيد بإعتقال مدير نشر الجريدة الزميل توفيق بوعشرين. وقال البلاغ ان الصحفيين فوجؤوا بعناصر امنية بزي مدني اليوم تطوق مقر الجريدة بعمارة الاحباس بشارع الجيش الملكي فكازا، وتخرج جميع العاملين لتعمد بعد ذلك الى اعتقال توفيق بوعشرين. وأكد البلاغ أن الامن لم يوضح أسباب الاعتقال، في حين لا يزال الزميل توفيق بوعشرين معتقلا لحدود الساعة." "عاجل. الامن يقتحم اخبار اليوم ويعتقل توفيق بوعشرين"
"كشفت غزلان بانون، مرات لاعب الرجاء البيضاوي، بدر بانون إصابتها بفيروس كورونا في ستوري على حسابها في انستكَرام.  وكتبت غزلان: “شكرا لكل الناس، اللى كيسولو فينا، مع الأسف حتى أنا خرجات لي نتيجة بوزيتيف، والأخ الصغير، حنا لي كنا قرب من بابا، قبل مانعرفوه فيه، هاد الفيروس اللعين، دعيو معانا، الله يجازيكم خيرا”. وزادت المتحدثة: هاد الوباء صعيب واخا أنا الحمد لله، معنديش أمراض مزمنة، ولكن تسخست، الحمد لله على كل حال، أهم حاجا هيا بابا، يتعافى ديجا عندو، لازم هاد الفيروس، كايزيد عليه الديقا ياربي يشافي الجميع”." "غزلان مرات اللعاب بدر بانون جاتها كورونا -تصويرة"
"فهذ الأسبوع اللخر، فحدود يوم الأحد 16 غشت 2020، المغرب سجل 9252 إصابة بفيروس كورونا المستجد، بمعدل إصابة تراكمي ديال 25,45 لكل 100 ألف نسمة. وكشف معاذ المرابط، منسق المركز الوطني للطوارى الصحية العامة، أن مجموع الإصابات هذ السيمانة كيشكل 21,8 فالمية من الطوطال دالإصابات اللي تسجلو من نهار بدا الوباء فالمغرب، والإصابات اللي تسجلو فهذ النصف الأول ديال الشهر كيشكلو 43 فالمية من الطوطال كامل، وكيشكلو هذ الشهر 50 لكل 100 ألف نسمة. وحتى الوفيات اللي تسجلو هذ الاسبوع كانو كثار بزاف، بحيث المغرب سجل 160 وفاة فظرف 7 أيام (24,3 فالمية من مجموع الوفيات)، وهذشي من أصل 305 دالوفيات اللي تسجلات فهذ النصف الأول من شهر غشت، وهو رقم قياسي شهري جديد للمغرب من ناحية الموت بكورونا، بحيث شهر أبريل اللي عرف أعلى معدل تسجلو فيه كامل غير 134 وفاة. وهذ السيمانة، انتقل معدل الإصابة الأسبوعي من 21 لكل 24، و37 إقليم تقاسو فيهم 10 فكل 100 ألف نسمة، وتقاسو 50 لكل 100 ألف نسمة فكل من كازا، مراكش، طنجة، وبني ملال، وهذو هوما المدن اللي عرفو ارتفاع كبير فالإصابات هذ الأسبوع اللي فات. وحتى معدل الناس اللي كتتلقى العلاج من “كوفيد 19” مرتفع، بحيث بلغ 34,5 لكل 100 ألف نسمة فالمتوسط، بينما هذ المعدل اختلف من جهة لأخرى، بحيث بلغ فجهات كازا ومراكش والداخلة 45 فأكثر، من 30 حتى ل40 فجهات فاس طنجة وبني ملال، من 15 ل30 فكل جهات الرباط ودرعة، وأقل من 15 فجهات الشرق وكَلميم وسوس والعيون. والمغربزاد ب7 مراكز من ناحية عدد الإصابات على المستوى العالمي وولا دابا فالمركز 52، وزاد بمركز على المستوى الإفريقي وولا هو الخامس، وعلى مستوى الكشفات متغيراتش الرتبة ديالو، وبقا هو 33 عالميا، والثاني على المستوى الإفريقي واللول فشمال إفريقيا." "الحصيلة الأسبوعية لكورونا.. 45 فالمية من مجموع الحالات تسجلات فالنصف الأول من شهر غشت..  305 واحد مات بالفيروس ف15 ليوم فقط"
"طالبات رابطة كاتبات المغرب بضرورة استقلال وزارة الثقافة على أي قطاع حكومي آخر “من أجل انشغال ثقافي مجتمعي يكون رافعة للتنمية الاجتماعية والاقتصادية”، على حد قولها. وحثات الرابطة، فبيان ليها بمناسبة اليوم الوطني للكاتبة المغربية (9 مارس)، “المسؤولين على إسماع صوت النخب الثقافية في بلادنا، والمطالبة بمنظومة تربوية تجعل من المدرسة المغربية منبتا لثقافة الجمال من خلال المسرح المدرسي الموسيقى السينما الفنون التشكيلية الإبداع الفكري والرياضة بمختلف أصنافها”، على حساب ما قالت. وطالبات كذلك بضرورة فتح المنشآت الثقافية أمام شباب الأمة، بحال قاعات دور الشباب والمراكز الثقافية والخزانات البلدية وملاعب القرب، بالإضافة لتشجيع الكاتبة المغربية على الانخراط في أسئلة الثقافة والتنمية. ومن جهة أخرى، وبمناسبة اليوم العالمي للمرأة (8 مارس)، نددات الرابطة بتفشي جرائم الاغتصاب والتحرش والتعنيف ضد المرأة." "رابطة كاتبات المغرب كتطالب بوزارة ثقافة مستقلة عن باقي القطاعات الحكومية"
"– أقدمت ربة بيت تقطن بمعية زوجها وأبنائها  ، على الإنتحار شنقا بواسطة حبل ، في سطح المنزل الكائن بدوار “المنادلة” بتراب جماعة “مولاي عبد الله” بإقليم الجديدة /الجديدة24 – مصرع زوجين شابين إختناقا  بتسرب غاز البوتان ، بداخل منزلهما الكائن بحي “اشناد” وسط مدينة طنجة /طنجة24 – أقدمت تلميذة  تتابع دراستها بالجذع المشترك ،على محاولة الإنتحار بالإرتماء من الطابق الثاني لثانوية “أوزود” التأهيلية  بإقليم أزيلال ، وقد أصيبت بكسر على مستوى رجلها  بعد إرتطامها بالأرض ، وتم نقلها عبر سيارة إسعاف إلى مستعجلات  المستشفى الإقليمي لأزيلال /أكادير 24 – مصرع شاب في مقتبل العمر بعد تلقيه طعنة مميتة بواسطة سلاح أبيض ، من طرف خمسيني من ذوي السوابق القضائية ، على مستوى دوار “بوشعيب الوطني” بحي ليساسفة ، على إثر خلاف بينهما / كش24 – تعرض حارس عام يعمل في الثانوية التأهيلية “عبد الرحمن بن زيدان” بمكناس ، لإعتداء خطير على يد تلميذ ، نتج عنه كسر على مستوى أنف الضحية /اليوم24 – تمكنت الشرطة القضائية بمدينة فاس ، من توقيف مواطن إفريقي عشريني ينحدر من إحدى دول إفريقيا جنوب الصحراء  ، لتورطه في السرقة عن طرق الكسر من داخل وكالة بنكية /فاس نيوز – قامت اللجنة الإقليمية المشتركة للمراقبة ، بتفكيك وحدة سرية لتصنيع الأكياس البلاستيكية الممنوعة ،على مستوى منطقة “حد السوالم” بإقليم برشيد ، ومكنت هذه العملية من حجز 8.6 طن من الأكياس البلاستيكية و8.48 طن من المواد الأولية و500 كلغ من المتلاشيات البلاستيكية و19 آلية وأداة تستعمل في تصنيع هذه الأكياس/سوس24" "أش واقع اليوم: ها حصيلة الإنتحار والإغتصاب والحوادث والتشرميل والغرق اليوم"
"بمناسبة عيد الحب، “كود” سولات المغاربة على شنو هو الحب بالنسبة ليهم في كلمة؟ كاين لي اعتبر أساس الحب هو السلم، في ما عتبره أخر أحاسيس زوينة بل هو كلشي في الحياة. وأكدت وحدة أن الحب الصادق هو للوالدين لانه مافيهش مصلحة، وأن الحب اليوم ولاو كيستعملوه من أجل أغراض أخرى، وأكدو وحدين أخرين أن الحب هو سلوك ماشي غير هضرة وصافي.. باقي التفاصيل في الفيديو " "ميكرو طروطوار كود. الحب في كلمة.. المغاربة: الحب أفعال ماشي كلام.. وهو كلشي فالحياة ولكن كايكون خايب يلا كان من طرف واحد"
"تمكنت عناصر الأمن الوطني والجمارك بميناء طنجة المتوسط، منتصف نهار اليوم السبت، من إجهاض محاولة لتهريب 192 كيلوغراما من مخدر الشيرا على متن شاحنة للنقل الدولي، تحمل لوحات ترقيم مسجلة بالمغرب، والتي كانت تستعد للمغادرة في اتجاه ميناء الجزيرة الخضراء بإسبانيا. وحسب مصدر أمني، لـ”كود”، فإن إجراءات المراقبة الحدودية وعمليات التفتيش المنجزة في إطار هذه القضية أسفرت عن ضبط كميات المخدرات المحجوزة مخبأة بشكل دقيق داخل قضبان حديدية في هيكل الشاحنة، وذلك قبل أن يتم توقيف سائقها البالغ من العمر 40 سنة. وقد تم إخضاع السائق المشتبه فيه لبحث تمهيدي من طرف المصلحة الولائية للشرطة القضائية بمدينة طنجة تحت إشراف النيابة العامة المختصة، وذلك للكشف عن مصدر ووجهة المخدرات المحجوزة، وكذا تحديد كافة المساهمين والمشاركين المحتملين في محاولة تهريب هذه الكمية من المخدرات." "الديوانة والبوليس لقاو كميات كبيرة ديال الحشيش فميناء طنجة المتوسط فكاميو كان غادي لصبليون"
"علمت “كود”، أن دوريات الدرك الملكي البحري كثفت من عملياتها المتعلقة بمحاربة الاتجار في المخدرات وتهريبها انطلاقا من السواحل المغربية الشمالية نحو الضفة الجنوبية الاسبانية عبر القوارب الترفيهية. وجاءت تحركات الدرك البحري، بعدما حجزت مصالح الحرس المدني الإسباني، بسواحل منطقة “هويلفا” سبيل قارب ترفيهي كان محملا بـ 600 كيلوغرام من مخدر الحشيش، كانت قادمة من شمال المغرب، وتم اعتقال اسبانيين ومغربي وتقديهم أمام القضاء." "الدرك البحري حاط عينو على القوارب الترفيهية في الشمال بسباب تهريب الحشيش"
"لاعب المنتخب المغربي حمزة منديل كحل الضواسة مع فريق شالك الالماني لي كيلعب معاهم، وغادي يجبدو ليه الوذنين مزيان من بعد ديك الضسارة وقلة الأدب مع مشجع مغربي بطريقة مافيها لا صواب لا آداب. البارح كريستيان هيدل، المدير الرياضي ديال شالك الألماني، قال أنه غادي يدير جلسة للتحقيق مع منديل حيت سب المشجع. القضية وما فيها واحد من المتتبعين معجبوش الأداء ديال منديل في مركب محمد الخامس وكتب ليه تعليق في شي بوسط قال فيه “كتلعب 3 ومكتهزش حتى عرضية مكادة”، ناض لاعب المنتخب المغربي لي كيلعب في فريق شالكة الالماني وجاوبو “جيب ليا ماماك نهزها مقادة”، والكابتور دارت بوم في المواقع.  منديل اعتذر وقال حكا كان تحت الضغط ديال الماتش وانه عمرو يقدر يعاير مشجع أو العائلة ديالو. اعتذار متأخر شوية. إيوا فكها دابة يامن وحلتيها." "الاحتراف ديال المعقول هو هذا. شالك الألماني غادي يجبدو الوذنين لمنديل بعدما سب مشجع مغربي"
"علمت “كود”، أن البائع المتجول الذي أقدم قبل أيام قليلة على إضرام النار في جسده بعد سكب مادة حارقة عليه، أمام مقر الملحقة الإدارية الأزهر، التابعة لعمالة مقاطعات سيدي البرنوصي، بالدار البيضاء، قدد توفي بقسم العناية المركزة بالمستشفى الجامعي إبن رشد. وكان الهالك، (30 سنة)، قد أقدم على أقددم على إضراب النار في مختلف أنجاء جسمه، سيما جزئه العلوي، احتجاجا على حرمانه من الاستفادة من محلات سوق نموذجي خصص لعدد من الباعة بحي سيدي مومن." "البائع المتجوّل اللّي شعل العافية فراسو فكازا مات"
"رصدت “كود” بعض الحالات اللي كتعاني في بلدان الخليج، منهم حالات رجعوا للمغرب، ومنهم حالات مكيعرف عليهم حتى واحد شي حاجة، وعايشين في انتظار الفرج. هادو الشهادات ديال ثلاثة د لبنات عايشين تما. إ.م : ” كون لقينا الحياة الكريمة في بلادنا مكناش نهاجروا لبلادات الناس” كتعيش إ.م في دولة الإمارات العربية المتحدة في ظروف معيشية واقتصادية مزرية، حيت عندها بزاف ديال الديون، والكراء، والفواتير اللي خاصها تخلص. قالت “إ.م” الي عندها 27 سنة ومطلقة وخدامة في إحدى الفنادق الفخمة بإمارة الشارقة لكود أن ظروفها المعيشية مزرية بالإضافة أنها حاسة براسها في خطر، وخايفة من التشرد، خصوصا وأن الراتب الشهري ديالها لا يتجاوز 2000 درهم مغربي، ومكايكفيهاش حتى في توفير الحاجات الأساسية للعيش الكريم. و أكدات الشابة أنها مكتفكرش في العودة للمغرب بالرغم من الظروف السيئة اللي عايشة فيها مند أن وطأت رجلها دولة الإمارات العربية المتحدة سنة 2015 وأضافت إ.م أنها ليست الوحيدة اللي كتعاني في دول الخليج بل العديد من المغربيات عايشين جحيم الغربة والفقر في صمت. وعلى القرار ديالها للعودة إلى المغرب قالت: ” كون لقينا الحياة الكريمة في بلادنا مكناش نهاجروا لبلادات الناس”. كوثر : “نظام العبودية مزال كاين في دول البترو-دولار ” كوثر شابة مغربية، عندها 32 سنة، سحاب ليها أن عام 2011 حلمها غادي يتحقق، فاش حصلات على فرصة الهجرة إلى الإمارات العربية المتحدة للعمل هناك في أحد الفنادق. ولكن بمجرد وصولها لدبي، اصطدمت بواقع آخر. وقالت كوثر لكود أن الكفيل اللي جابها للإمارات، وعدها قبل السفر بالعمل في مطبخ الفندق، ولكن غي وصلات حيد ليها جواز سفرها، وخدمها في الدعارة. وبعد استلامها لجواز سفرها، رجعات للتو إلى مسقط رأسها بأكادير. وأكدات كوثر أن أغلب البنات المغربيات ضاحيات ديال مافيا الدعارة في دول الخليج، حيت أميات وضعيفات المستوى وهاد الخاصيات مرغوب فيهم بزاف في الخليج، وأضافت : “نظام العبودية مزال كاين في دول البترو-دولار”. خلود : “ندمت بزاف حيت القصة ديالي تفضحات فوسط عائلتي ومع الجيران” خلود عندها 25 سنة فقط وعاشت مأساة من نوع آخر، رفضات تهدر على تجربتها بتفصيل، واكتفت بالقول: “كان السفر ديالي للإمارات برغبة مني. عرفاتني إحدى الصديقات على وسيطة تنشط في مجال تهجير البنات للإمارات وعاوناتني في الحصول على عقد عمل مقابل مبلغ ديال 3 مليون سنتيم، عطيتها النص في المغرب و درت معاها نعطيها النص الثاني بعدما نوصل. فاش وصلت للإمارات، الوسيطة قلبات وجهها تماما وقاتلي نعطيها المبلغ كامل أي 3 ملايين، واقتارحات عليا أنها تقسم لي المبلغ لأجزاء، 2500 درهم كل مرة، و لكن شريطة أنني نستقبل أكبر عدد ممكن من الكليان. كان العدد ديال زبائني كيوصل لعشرة ولا ثمنية في النهار. واقتارحات عليا فكرة نجمع الهدايا والمال عندها. وفاش بغيت نسافر للمغرب في رمضان، فاجأتني بأنني مكنملك والو، ومعندي حتى درهم، وأنني خسرت كل مدخراتي في بطائق الهاتف ومصاريفي الخاصة. و تما عرفت أنني تعرضت لقالب آخر للمرة الثانية. رجعت للمغرب بالكريدي، حيت ثمن تذكرة الرجوع قتارضتوا، وندمت بزاف حيت القصة ديالي تفضحات فوسط عائلتي ومع الجيران, وداكشي علاش رجعت مرة أخر للإمارات، باش نبعد على القيل و القال. هاد الشهادات، ومنهاا بزاف، كاتبين على حال المغربيات في دول الخليج، و كيفاش عايشات بحال عبيد وجواري ديال القرن الواحد والعشرين”." "شهادات من الامارات : مغربيات كيعانيو من الفقر وعايشين فالدّل و العبودية في بلدان الخليج"
"حمزة الكواكيبي، اللي سبق ليه لعب مع المنتخب الوطني للشبان و اللي كايلعب حاليا ف فريق پيانيزي الممارس بالقسم الثالث الايطالي، يقدر يكون اول لاعب مغربي كايتصاب بفيروس كورونا. حيث تم وضع الكواكيبي و اثنين من لاعبي الفريق بالاضافة إلى أحد الإداريين بالحجر الصحي بشكل احتياطي في انتظار ظهور نتائج تحاليل الفيروس. اللاعب المغربي و زملاءه يمكن يكونو تعاداو من زميلهم كينگ اودو اللي تأكدت إصابته بالفيروس و كان كايجي للتداريب بلا ما يعرف انه مصاب بالمرض ما دفع للشك بأنه قد يكون نقل العدوى لثلاثة لاعبين آخرين من بينهم المغربي حمزة الكواكيبي." "لاعب مغربي داروه بالحجر الصحي فايطاليا بسبب فيروس كورونا"
"قرر الملك محمد السادس إعفاء اللي كاريين المحلات الحبسية المخصصة للتجارة والحرف والمهن والخدمات، من أداء الواجبات ديال لكرا، وطيلة مدة الحجر الصحي. وذكرات وزارة الأوقاف والشؤون الإسلامية، فبلاغ ليها فهذ الصدد، بللي “في إطار العناية المولوية الموصولة التي يوليها أمير المؤمنين، الملك محمد السادس للفئات المتضررة من آثار جائحة الفيروس كورونا كوفيد -19، تفضل بقرر إعفاء مكتري المحلات الحبسية المخصصة للتجارة والحرف والمهن والخدمات، والسكنى ما عدا للموظفين، من أداء الواجبات الكرائية”. وقالت، حسب نفس البلاغ، بللي مفعول هذ القرار غايبقى ساري طيلة مدة الحجر الصحي." "الملك كيعفي اللي كاريين المحلات الحبسية من لكرا ففترة الحجر الصحي"
"نجمة تليفزيون الواقع كيم كارداشيان كتخلص فريق طبي سري باش يحضيو ليها راجلها كانيي ويست سيمانة كاملة في جولتو الفنية. وعينات كيم فريق من الأطباء النفسيين لمراقبة مغني الراب لي فعمرو 42 عام بعدما تبدل عليها وحسات أن سلوكو تبدل بزاف فى الأونة الأخيرة، بعدما خرج ألبومو الديني الأخير، وفقا لموقع “رادار أون لاين” الأمريكي. وكان ويست تعرض لانتقادات في وقت سابق من العام الماضي، بعدما طالب بإلغاء التعديل رقم 13 للدستور الأمريكي، لي أنهى الرق والعبودية في الولايات المتحدة، وهو التصريح لي أوضحه فيما بعد. وكان آخر موقف دار كانيي مع كيم هو طلب منها ماتبقاش تلبس سيكسي، واخا عارف أنها مشهورة فى هاد المجال وكتربح من وراه ملايين الدولارات." "بعدما دار ألبوم ديني والتزم.. كيم كاردشيان تخلعات على راجلها كانيي ويست ودارت ليه أطباء نفسيين باش يقابلوه"
"– أقدم قاصر يبلغ 16 سنة  ،على الإنتحار شنقا داخل غرفته ببيت أسرته بحي “فال فلوري” بطنجة ،وقد عثر عليه وهو يحتضر ليتم نقله لمستشفى محمد الخامس لإنقاذ حياته ،لكنه فارق لحياة / تطوان بلوس – أقدم مسن ثمانيني على الإنتحار شنقا ، بسقف داخل إسطبل خاص بتربية المواشي بمنطقة “أيت أيعزة” بإقليم تارودانت ، وقد هزت الفاجعة أفراد عائلته والجيران ،خاصة وأنه لم تمر إلا 3 سنوات على موت أحد أبناء الهالك منتحرا كذلك /أكادير24 – توفيت رضيعة تبلغ من العمر 40 يوما ، نتيجة تعرضها للسعة عقرب ، بالجماعة الترابية “سيدي الحطاب” نواحي قلعة السراغنة /عالم بريس – لقي 3 أشخاص مصرعهم ، بعد إنقلاب سيارتهم الخفيفة بمنعرجات “تيزي نتلغمت” بين ميدلت والريش ، لتسقط في منحدر خطير في حادث خطير ، أثناء زيارتهم لمهرجان الورود بقلعة امكونة /العمق – توفي مواطن إسباني خمسيني ، يقطن بمدينة مليلة ،بداخل شقة خطيبته بحي “وجه عروس” الشعبي بمدينة مكناس ،حين كان رفقة أخته في زيارة لأسرة خطيبته  ،ليصاب بوعكة صحية عجلت بوفاته /أحداث إنفو – جرى إيقاف شخص متزوج ، على خلفية تورطه في قضية التغرير بقاصر من القنيطرة عبر الفايسبوك، وإختطافها وإحتجازها بإحدى الضيعات الفلاحية المتواجدة بقرية “لقصابي” بإقليم كلميم /أحداث إنفو – حجزت المصلحة الولائية للشرطة القضائية بمدينة طنجة ، 1330 قرصا من مخدر الإكستازي ولفافة من مخدر الكوكايين ، بحوزة مبحوث عنه يبلغ 52 سنة ، بمحطة السكة الحديدية ، خلال محاولته تهريبها في إتجاه مدينة برشيد /هيسبريس –  جرى توقيف سيارة سيدة تبلغ 40 سنة ، وحجز كمية ناهزت 30 كيلوغراما من الحشيش مخبأة بإحكام بأماكن متفرقة من السيارة ، بالسد القضائي المتواجد بمدخل مدينة أكادير/ شوف تيفي – عثر على جثة هامدة لشاب مجهول ،على ضفة وادي “أم الربيع”  بضواحي خنيفرة ، وقد فتحت مصالح الشرطة القضائية تحقيقا في هذه الواقعة ، وتم نقله إلى مستودع الأموات بالمستشفة الإقليمي/ اليوم24 – عثر مواطن على جثة رضيعة بحاوية  بحي “أسيف” بمقاطعة كيليز بمراكش ، وقد نقلت الجثة لمستودع الأموات بباب دكالة ، في حين  فتحت المصالح الأمنية التابعة للدائرة السادسة تحقيقا ، للوقوف على حيثيات وملابسات الواقعة /رسالة" "أش واقع اليوم: ها حصيلة الانتحار والاغتصاب والتشرميل والغرق اليوم"
"ذكرت صحيفة بريطانية، اليوم الأحد، أن الأمير البريطاني هاري ومراتو ميگان ماركل قد يسرعان في خططهما لمغادرة بريطانيا، حسبما قالو صحاب دوق ودوقة ساسكس. وسبق وأن خصص ولي العهد الأمير تشارلز أرض لرلدو هاري فمقاطعة هيرفوردشير، ولكن هاري تراجع على هاد الخطة. وكيقولو صحاب الدوق والدوقة أن عدم اهتمام هاري بأرض هيرفوردشير كيعني ان الزوجين قررو يعيشو خارج البلاد، ومدينة لوس أنجلوس قائمة الاحتمالات. واكد البعض أن دوق ودوقة ساسكس زارو سرا لوس أنجلوس، مسقط رأس ميگان وتما عايشة امها دوريا." "الامير هاري ومراتو ميگان مابقاوش باغيين يعيشو فبريطانيا.. وها البلاد اللي اختارو"
"في الوقت اللّي طالبو فيه عدد من البرلمانيين داخل لجنة المالية والتنمية الاقتصادية بمجلس النواب، اليوم الخميس، باتخاذ القرار ديال تسقيف الأسعار لمحاصرة الشركات ديال التوزيع اللّي كتدخل أرباح كبيرة بزاف، قال لحسن الداودي الوزير المكلف بالشؤون العامة والحكامة، أنه “يلا دار شي حاجة خاص يستافد منها المواطن بالدرجة الأولى”. وقال الوزير الدوادي، في تصريحات لـ”كود”: راه يلا بقينا كنغنيو ونقولو بغينا “سْقوفا سْقوفا” وتخرج خاوية راه غادي يضحكو علينا الناس وخاص مني دير شي حاجة يلقى فيها المواطن المصلحة. والمصلحة ماشي هي نقولو سقفت بلا فايدة”. وكشف الداودي: “راه الشركات وجدُو راسهوم للتسقيف وهبطو الربح ديالهوم وأنا حاضيهوم ويلا اطلعو الأسعار غادي نسقف وهاد القرار راه باقي فيدي ويلا استهلكت الوقت ديالي مشا كولشي من بين يدي لكن غادي نبدا الحوار معاهوم من دبا جوج أسابيع”. وبخصوص الأرباح اللّي كتضرب هاد الشركات، أوضح الوزير الداودي لـ”كود”، قائلاً:”الهامش ديالهوم ارجع للهامش العادي تقريبا ورجعو لداك الهامش لقديم وكاين تقريبا شي زيادة ديال 5 أو 6 ديال السنتيم. وتجي تقول للمغاربة راه حيّت ليك 5 ديال السنتيم من اللتر راه هادشي معندو حتى شي معنة”. وختم المسؤول الحكومي تصريحه مع “كود” قائلاً: “راه حنا مكنلعبوش مع المغاربة وكنقولو الصراحة ودبا ماشي وقت التسقيف حقاش مافيه فايدة وانهار تكون فيه غادي انديروه. وراه الكورة بيدي الآن لكن منقدرش نخرجها خاوية وأنا صريح مع المغاربة ولعصا اللي عندي يلا ضربت بها دبا مشات ليا”." "الوزير الداودي لـ”كَود”: “دابا ماشي وقت وضع سقف لأسعار ليسانس و المازوط وراني حاضي الشركات”"
"علمت “كود”، أن عزيز أخنوش رئيس حزب التجمع الوطني للأحرار، سيترأس يوم غد الجمعة، اجتماعا للمكتب السياسي لحزب “الحمامة”. هاد الاجتماع اللي كول مرة كيديرو المكتب السياسي فجهة معينة وصلات النوبة ديالو لجهة فاس مكناس. وكما كشفت “كود” هادي شهر تقريبا. فإن أخنوش عندو لقاء كبير مع رجال أعمال عشية يوم الجمعة. هاد الاجتماع غادي يكون مباشرة بعد انتهاء لقاء المكتب السياسي اللي غادي يكون فوحدة فندقية معروفة بالمدينة. وقالت مصادر “كود”، أن أخنوش والمكتب السياسي ديال الحمامة وبرلمانيّي جهة فاس مكناس غادي يتغداو فالمنزل ديال المنسق الجهوي محمد عبو، مشيرة إلى أن أخنوش غادي يقضي انهار كولو فاس وعندو حفل عشاء فالدار ديال رشيد بنعلي وهو رجال أعمال ويترأس جمعية معروفة ديال الزيتون. هاد بنعلي كان جابو عبر للحزب. المكتب السياسي والبرلمانيين كولهوم ديال الجهة، تضيف مصادر “كود”، غاديين لمنطقة “كيكو” التابعة ترابيا لإقليم بولمان. مقرب من أخنوش قال أنه غادي يكون لقاء كبير مع عشرات الشباب الذين التقحوا بالحمامة." "أخنوش جامع المكتب السياسي ديال التجمع بفاس وداير اجتماع كبير مع رجال أعمال كيف قالت “كود” هادي شهر وعشرات الشباب مشاو للحمامة"
"المغربية سلمى بوسيل بقات كادير في النفخ والشفط حتى ما بقاتش كتشبه لراسها، والطبيب اللي كايدير ليهم هادشي واقيلا هو واحد، لدرجة كَاع المشاهير كيتشابهو. بسمة بوسيل شاركت صورة على حسابها في الأنستكَرام باللوك الجديد، اللي علقو عليه المتتبعين ديالها، وقالو ليها و ليتي كتشبهي لنادين نجيم. بسمة بوسيل اللي مزوجة بالمصري تامر حسني تشهرت لأول مرة مني خرجات من ستار أكاديمي، وشكلها الحالي مختلف بزاف على الشكل الثاني اللي بانت بيه. https://www.instagram.com/p/CM2bBlGgOA1/?igshid=xedi1tn6enun https://www.instagram.com/p/CKuJMwagyGE/?igshid=11fjq1hfwbs9u https://www.instagram.com/p/CK_0fEnACCF/?igshid=1ia7ssentlmwz" "تبدلات بزاف.. بسمة بوسيل عاوتاني ب لوك جديد! – تصاور"
"طبيب معروف فالعاصمة العلمية مات هاد صباح ديال الأحد. وحسب مصادر “كود”، فإن الأمر يتعلق بالدكتور عمر بوزبيبة اللي كانت عندو العيادة فحي باب الفتوح الشعبي. الهالك توفي نتيجة إصابته بأزمة قلبية مفاجئة. وأكدت أخت هاد الطبيب التجمعي، في اتصال مع “كود”، أن الأخ ديالها مات بشكل مفاجئ ضواحي مدينة فاس، مضيفا: “كنا كالسين فواحد الحفل حتى الرابعة صباحا حتى جاتو مسكين أزمة قلبية ومات”. يشار إلى أن الهالك كان هو الكاتب العام ديال النقابة الجهوية لأطباء القطاع الحر بفاس وكان كينتمي لحزب التجمع الوطني للأحرار مني كان صلاح الدين مزوان هو الرئيس ديال الحزب." "عاجل.. الموت يخطف أشهر طبيب بفاس اللّي كان مع الحمامة وهاشنو وقع ليه"
"المغني المصري محمد رمضان غادي يوصل للمغرب غدا الاثنين. حتال هنا الأمور عادية ولا مشكل، مرحبا به لأنه اختار بلادنا باش يصور فيديو كليب أغنيتو الجديدة. لكن مسؤولة التواصل لي غادي تكلف ليه بالصحافيين رسلات ميساج في الواتساب لممثلي الاعلام مع الطناش ديال الليل و2 دقايق. السيدة ماقدراتش تصبر حتال السبت صباحا باش تعلن الخبر، مع العلم ماشي شي حاجة عاجلة جدا، وخبر لي ممكن ينتظر. وحسب الرسالة لي توصلات “كود” بها، بغات الصحافيين يستقبلو المغني المصري في مطار محمد الخامس في كازا، باش يبان الاستقبال كبير. وكان محمد رمضان دار أغنية مع سعد لمجرد سميتها “انستي” حققات نجاح كبير بزاف، وعلن مؤخرا، انه غادي يصور اغنيتو الجديدة في المغرب، وتحديدا في مراكش." "التواصل خاصو ناس بقواعدو.. المكلفة بالمصري محمد رمضان مفيقة صحافيين مع 12 ديال الليل باش تقل ليهم راه جاي المغرب"
"أكثر ناس معندهمش الحقوق من بعد العيالات في المغرب هوما السكايرية، تخايل تمشي لشي بلاصة غالية باش تنشط وتحط قرع بثمن محترم وفاللخر تطلع مغشوشة ومعندكش الحق تتشكى أو حتى تقول اللهم إن هذا منكر، أهم مستهلك مفيد للدولة هو أكثر مستهلك مظلوم ومعندو حقوق، هاداك لي كيستهلك غير الدقيق المدعم عندو الحقوق على السكايري لي مخلص الضريبة مضوبلة وداخل لبلاصة فين يشرب ومدور الحركة وخاسر فلوسو وفاللخر الى لقا قرعة مغشوشة كيكمدها ويسكت ويزيد لأن المنتوج أصلا غير معد باش يستهلكوه لمغاربة لأن الدولة تفترض غيبا وقسرا أنهم مسلمين بلما ديال الروبيني والجلبة لي دارو. المغاربة كيستهلكو الشراب بالملايين ديال القراعي، والشراب في المغرب كيتباع للمغاربة وهوما لي كيستهلكوه الأجانب موحال واش كيستهلكو حتى واحد فالمية من الشراب لي كيتباع في المغرب( تقدير شخصي ماشي دقيق طبعا)، ومع ذلك الدولة ناكرة أن لها مواطنين يضربون الطاسة، وناكرة حتى راسها أنها دولة ديال ضريب الطاسة وضريب الطر وحاجة خرى، قانون قروسطي كيلغي أي حقوق للمواطن المغربي فأنه يستهلك منتوج في المستوى، بلا ماتنيكو الضريبة ويتعرض للإبتزاز ويشرب في بلايص غير آدمية مخبية على الشارع، وفاللخر يتسمى مخالف القانون بحال واحد شافر أو قاتل أو مغتاصب، دولة كتحارب النشاط وبغات شعبها يكون محب للحياة ويدير الإحتياطات اللازمة من كورونا باش يحافظ على حياتو، على هادي حياة لي الى شريتي عشرة دالبيرات من بيسري خاص تخرج مخبيهم فصاك وتمشي جنب الحيط أو تخشى فطاكسي أو طوموبيلتك والى بانو ليك المواطرية يفشلو ليك الركابي، وهوما غير عشرة دالبيرات. دولة عدوة للسعادة كتجرم الطاسة والحشيش والجنس وبغات شعب يكون واعي وفرحان وباغي يعيش ويدير الإحتياط من كورونا وهو كاع طرق السعادة الإنسانية كيمارسها وهو مرعود عنداك يشدوه، راه غير معقول أن الطاسة تبقى ممنوعة على المغاربة بدعوى انهم مسلمين قسرا، وفي نفس الوقت يمكن ليهم يشرويها ويستهلكوها ويدخلو لبلايصها ولكن الى كانت مغشوشة معندهمش الحق يحتجو أو يتشكاو بدعوى آش كيديرو تم أصلا وداكشي غير مخصص ليهم، بحال الى المغاربة أجانب في بلادهم." "أكثر ناس معندهمش الحقوق من بعد العيالات في المغرب هوما السكايرية.. تخايل تمشي لشي بلاصة غالية باش تنشط وتحط قرعة بثمن محترم وفاللخر تطلع مغشوشة ومعندكش الحق تتشكى أو حتى تقول اللهم إن هذا منكر"
"أقدم شاب عشريني من مواليد 1991 ، على قتل صديقه وهو من مواليد 1992 ، بالقرب من ثانوية “يوسف بن تاشفين” في درب “الساقية الفوقاني” بحي “سيدي يوسف بن علي” بمراكش ، لحظات قبل اذان المغرب يوم أمس  . وقالت مصادر محلية ، أن الجاني وجه لغريمه الذي كان يعتبره من أقرب أصدقائه طعنة خطيرة بالفخد بواسطة سكين ، بعد نزاع حول سروال ومبلغ 400 درهم ، ما تسبب للضحية في نزيف حاد لفظ على إثره أخر أنفاسه بمستعجلات “الرازي” بالمركز الاستشفائي الجامعي محمد السادس . هذا وتم ايداع جثة الهالك بمستودع الاموات ب”باب دكالة” ، بناء على تعليمات الوكيل العام للملك بمحكمة الجنايات بمراكش، وتمكن أمن مراكش من إعتقال الجاني ، حيث يتم التحقيق معه قبل وضعه رهن تدابير الحراسة النظرية إلى حين عرضه أمام جنايات مراكش" "ترمضينة خايبة ومضاربة على سروال ومبلغ 400 درهم طيحات الروح"
"هاد الصباح راب سقف دار فزنقة فرحات حشاد فكازا ودات معاها روح صاحب الدار. هاد الشي وقع مع الربعة ونص الصباح تقريبا. كاين روح مشات وروح كازا حتى هي معاها. حقاش الزنقة فيها عمارات جميلة من فن الهندسة “ار ديكو” من ايامات فرانسا. هاد الهندسة كتعرض فكازا لهجوم كبير وهدم باش يبنيو فيها عمارات مشوهة والمدينة كتفقد روحها. فين هو مشروع كازا لحماية هاد الثرات للي بيه كازا غادية تزاد بشاعة وعلاش ما يكونش ترميم لهاد الترات باش ما يوقعش هاد الشي وما يوقعش هدمهم كاع دابا كاينين عمارات اخرى مهددة بحال هاد المصير ولا كثر. خاص التحرك قبل ما يفوت الفوت    " "عاجل وبالصور: مقتل رجل بعد انهيار سقف دارو وكازا كتفقد روحها على هاد السبب"
"بزاف ديال الفنانين فرمضان كقلبوها أغاني دينية باش يضبرو الصرف مع عارفين العرب عندهم مع هادشي، وسعد لمجرد واحد منهم، وولف كل رمضان يطلق أغنية دينية. سعد لمجرد خلا حتى دازت ايام فرمضان وطلق أغنية جديدة  بعنوان “نادي يا الله” وحطها فقناتو فيوتوب يربح بيها فليسات حتى هي. هاد الاستحمار اللي ولاو كيديرو هاد المغنيين للمغاربة ماشي معقول، وخاصة فحالة سعد لمجرد اللي مازال متهم فجوج قضايا ديال الاعتداء الجنسي والاغتصاب. اش بينو وبين شي دين وشي غنى. https://www.instagram.com/p/COJPOrigA-z/?utm_source=ig_web_copy_link https://www.instagram.com/p/COQxEbMAlVE/?utm_source=ig_web_copy_link https://www.instagram.com/p/COTeEMcq9ba/?utm_source=ig_web_copy_link    " "بحال كل رمضان غايدخل الصرف على ظهر المغاربة اللي كيتيقو هادشي.. سعد لمجرد ركب عاودثاني على “الدين” وخرج اغنية"
"اليابانيين معروفين بقصص ديال حب و زواج من شخصيات خيالية من الأنيمي أو الحيوانات ، وكيديرو عراسات حقيقية كيحضرو فيهم الناس، وواحد من هاذ القصص ديال شاب ياباني سميتو “يوتا شينوهارا” ، بقى مصاحب مع أنثى ديال سراق الزيت لمدة عام، وسماها “ليزا”، وكان كيبغيها لدرجة مكرهش يمارس الجنس معها، بحسب موقع “سورا نيوز” الياباني. وشينوهارا هو شاب كيعجبوه بالحشرات من الطفولة، لكنو بقى مخبي هاد الشغف حتى بلغ سن الـ 19، ملي صدرات منظمة الأغذية العالمية تقرير فعام 2013 على فائدة الحشرات كمصدر للغذاء وللبروتين ، أصبح كيقدم أطباق “الرامن” عامرو بالحشرات فمطعمو الخاص، وكيدير فيه ما لا يقل عن 100 سراق الزيت في كل طبق “رامن” للكليان ديالو . ووسط هاذ الشغف تلاقى بمحبوبتو الصرصور “ليزا”، اللي جابها من إفريقيا، وبقى مصاحب معاها لمدة عام كامل، وملي ماتت قام شينوهارا بأكلها باش تبقى معاه للأبد ، وأضاف أنه كان كيتخيل راسو وهو كيمارس الجنس مع ليزا، بعدما يصغر راسو فالمخيلة ديالو حتى يوصل للحجم ديالها، أو كيتخيلها هي كتتضخم حتى ترجع قدو . " "قصة حب فشكل .دفعات ياباني ياكل حبيبتو باش ترجع جزء منو للأبد – فيديو"
"كاملين كنعرفو الاحتكاك الكبير اللي كيكون خلال التصوير خصوصا ان طاقم العمل كيكون كبير ما بين الممثليين والمصورين، وبزاف ديال الأفلام وقفو حيت واحد أو جوج من الطاقهم كيتصابو بفيروس كورونا المستجد. البارح ليكيب ديال مسلسل “سلمات ابو البنات” اللي كيدوز على قناة “mbc5” دارو مفاجأة لوحدة من الممثلات الصاعدات اللي تشهرات في الجزء الأول من المسلسل، حيت عندها عيد ميلاد، وكان التعناق والبوسان وانعدام تام للتباعد الاجتماعي، وحتى شي واحد ماكان داير الماسك وماكين غير سيلفيات وكلشي باغي يحط ستوريات في انستكَرام. المسلسل دار بوز حقيقي في رمضان لي فات بسباب اللقطات اللي ممصوراش مزيان لدرجة أن الشهرة ديالو ارتابطات بالزبايل والأخطاء فقط. العام اللي فات عذروهم الناس حيت التصوير كان في عز بدايات جايحة كورونا. إيوا دابا كيبان العربون عاود تاني." "باينة غادي تحماض.. طاقم مسلسل “سلمات أبو البنات” دارو عيد ميلاد وسط التورناج وماكان لاتباعد لا ماسك لا والو بحالا كورونا غير اشاعة"
"علنات وزارة الصحة، صباح اليوم الثلاثاء 12 ماي عبر البوابة الرسمية لفيروس كورونا المستجد فالمغرب، على تسجيل 99 إصابة جديدة فهاد 18 ساعة الأخيرة، وهكذا وصل عدد المصابين الإجمالي عندنا لـ 6380. بالنسبة للشفاء، تسجلات اليوم 119 حالة جديدة، ووصل العدد لـ2930 فالمجموع. وبخصوص الوفيات، ماتسجلات حتى وفاة جديدة لليوم الثاني على التوالي، وبقى العدد مستقر ف 188. ولحد الساعة، كاينة 64299 حالة تستبعدات إصابتها بالفيروس، بعد إجراء تحاليل مخبرية خرجات سلبية. وهذا توزيع الإصابات حسب الجهات بالنسبة المئوية: " "لليوم الثاني على التوالي ماتسجلات حتى وفاة بكورونا.. هاد الصباح تصاب 99 واحد و119 تشافاو..فالطوطال وصلنا لـ6380 حالة"
"الملياردير ومؤسس شركة “مايكروسوفت”، بيل كَيتس قال أن العالم غادي يرجع كيفما كان، قبل انتشار جايحة كورونا،  العام الجاي. وتوقع الملياردير الميريكاني تسجيل انخفاض مستويات الإصابة بفيروس كورونا إلى أعداد صغيرة بزاف فاللخر ديال هاد العام  بما أن الفاكسان ولا موجود بزاف، حسب ماقال. وزاد بيل كيتس أن في 3  شهور الجاية، ميريكان ودول أخرى غادي ياخدو الفاكسان ويبارطاجيوه مع الدول اللي مافحالهاش." "بيل كَيتس: العالم غادي يرجع لطبيعتو العادية العام الجاي"
"فهاد الوقت غير لي بغا يدخل بين جوج ديال الناس، لا فالزوينة لا الخايبة. هادي أشهر خرج أب الرابور المغربي كريم خربوش المشهور بفرانش مونتانا في فيديوهات معاجبوش الحال وكيعاير فعائلتو وولدو لي مكيعطيهش الفلوس وضرب ليه الطر، والفيديوهات تشافو على المستوى العالمي. وواخا هاد الروينة كاملة، مونتانا ملي جا للمغرب مشا عند مو وتصور معاها ومن بعدها داز لعند باه حتى هو وتصور معاه وبان ضاحك حتال وذنيه بحالا ماواقع والو. وكتب كريم فتعليقو على صورتو مع باه فانستگرام: “أحسن عيد ميلاد.. شفت با ومي”.  " "فهم تسطى.. فرانش مونتانا تلاقا مع باه فكازا واخا ضرب ليه الطر عالميا"
"عبر سعيد أمزازي، وزير التربية الوطنية والتعليم العالي والتكوين المهني والبحث العلمي، من الأخبار التي يتم الترويج لها بخصوص تعميم “فرنسة” المواد العلمية خلال هاد الموسم الدراسي الحالي، الذي انطلق في ظروف جيدة تحت شعار “من أجل مدرسة مواطنة، عادلة ودامجة”. وتساءل الوزير أمزازي، خلال الندوة الصحفية التي عقدها صباح اليوم الجمعة بالرباط، قائلاً: “كيفاش غادي نعمُّو شي حاجة وحنا مموجدينش ليها الظروف ديالها”، مشيرا إلى أن الدخول المدرسي الحالي كانت فيه اجتهادات شخصية من مديرية الصويرة ومراكش”. وأوضح المسؤول الحكومي أن هاد الاجتهادات الشخصية تم التصدي ديالها بشكل سريع، مشيرا إلى أن هاد جوج مديرات دارو اجتهادات لراسهوم لتعميم التدريس بالفرنسية. الوزير تحدث أيضا عن تكوين أساتذة في اللغتين الإنجليزية والفرنسية بالنسبة للفئة اللي كتقرا العلوم. " "أمزازي: الفرنسة ف المواد العلمية ما كايناش فهاد الموسم وشي مديريات دارت اجتهادات شخصية وقفناها"
"في فرنسا كاين أقسام خاوين ومهددين بالإغلاق حيت مفيهم حد ولتفادي الاغلاق ناضو جابو خرفان باش يعمرو بهم. وحسب موقع “سكاي نيوز”، السلطات في كريتس إن بيليدون، وهي بلدة صغيرة عدد سكانها مفايتش 4 آلاف واحد، المدرسة لقات راسها مضطرة باش تنقص من الدروس حيت فيها غير 261 تلميذ. وباش تعتق الموقف جابت الخرفان في خطوة وصفوها ب”الرمزية” لمعالجة ما وصفه الآباء بـ”الموقف البائس”. " "هادشي لي بقا نيت. الخرفان كيقراو مع الدراري في المدرسة"
"فنان تركي حطم الرقم القياسي العالمي لأكبر عدد من الثقوب المنقوشة على البيض، وقدر يدير 12 ألف نقش ويدخل موسوعة كَينيس.  وقال الفنان حميد حيران لوكالة “الأناضول”: “سبق ليا ربحت فنان باكستاني وصلات عدد النقوش ديالو إلى 7.500 ثقب، وأنا درت 8.708 ثقب ودابة حطمت رقم جديد بعدد نقوش 11.872”.  وبدأ حيران بنقش البيض في 1988 بعدما دار كسيدة ومبقاش عندو القدرة باش يتحرك ولا يتمشى، وكان كيدوز الوقت في نقش البيض لي كيبيعها ويدخل منها مصروف لعائلتو." "دار 12 ألف ثقبة فبيضة.. عربي دخل لموسوعة كَينيس للأرقام القياسية -تصاور"
"اليوم المغرب عاوتاني حطم الروكور فعدد الإصابات الجديدة بكورونا، بحيث علنات وزارة الصحة، اليوم الجمعة، على تسجيل 2430 إصابة بالفيروس، وهكذا وصل الإجمالي ل82197، بمعدل إصابة د226,3 لكل 100 ألف نسمة، و6,7 لكل 100 ألف نسمة فهذ 24 ساعة. وحسب نشرة كوفيد19 اليومية، تسجلات اليوم 33 وفاة، وبلغ الإجمالي 1524، بنسبة فتك ديال 1,9 فالمية. وتشافاو اليوم 2344 واحد، ووصل المجموع ل64194، بنسبة تعافي ديال 78,1 فالمية.  ووصل عدد الحالات النشيطة ل16479، أي بمعدل 45,4 لكل 100 الف نسمة. وكاينة 252 حالة حرجة فالإنعاش، منها 51 تحت التنفس الاصطناعي الاختراقي. واليوم تستبعدات 21038، ووصل مجموع الحالات السلبية ل2102069. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي : " "روكور جديد حطمو المغرب فالإصابات اليومية بكورونا.. 2430 مغربي ومغربية تصابو و33 ماتو و2344 تشافاو.. الطوطال: 82197 إصابة 1524 وفاة و64194 حالة شفاء.. و16479 كيتعالجو منهم 252 فحالة خطيرة"
"في تصعيد جديد لها، أصدرت اليوم الإثنين التنسيقية الوطنية للأساتذة المتعاقدين بلاغ تعلن فيه عن رفض الأساتذة موظفي الأكاديميات الجهوية للتربية والتكوين “عدم إدراج نقط الفروض الأخيرة لتلاميذهم إلى حين أن تصدر الوزارة مذكرة خاصة بخصوص إلغاء كافة التدابير الجزرية في حق الأساتذة، وتنفيذ خلاصات حوار 13 أبريل. ودعت التنسيقية المذكورة، في ذات الوثيقة، التي عممت على صفحته الفايسبوكية، هاد الفئة ديال الأساتذة إلى بذل جهد كبير باش يتم تعويض الزمن المدرسي المهدور، خلال فترة إضرابهم، وذلك استجابة لرغبة المتعلمين ومناشدات أولياء أمورهم. كما حملت التنسيقية الحكومة والوزارة الوصية على القطاع مسؤولية هدر الزمن المدرسي بعد تعثر مسار الحوار السابق مع الوزير أمزازي وحتى النقابات اللي قاليك داخليك بخيط أبيض." "الأساتذة المتعاقدون صعدو مع أمزازي ومابغاوش يدمجو نقاط الفروض النهائية للتلاميذ"
"عبرت المطربة المغربية نجاة الرجوي على السعادة ديالها بفيديو توصلت بيه من فنان تركي شهير كيعزف على أغنية “هذه ليلتي” اللي غناتها بصوتها في برنامج “ذا فويس” النسخة العربية. وشاركت نجاة الرجوي على حسابها في أنستكَرام الفيديو لي توصلت بيه، وكتبت عليه: ” اجمل ما وصلني، شكرا للفنان التركي العازف”. نجاة كانت تألقت في برنامج “ذا فويس” مع الفنان العراقي كاظم الساهر لي كانت في الفريق ديالو، ووصلات معاه للنهائيات واخا اللقب ماكانش من نصيبها. https://www.instagram.com/p/CLZwz9dnmWI/" "تفكرات الذكريات.. نجاة الرجوي فرحانة بعزف تركي لأغنيتها – فيديو"
"الديبلوماسية عندها كتبان ولا كتضعاف بخدمة السفراء والقناصلة. كاين اللي محرك وكاين اللي مدوز فاكانس وصافي بحال كريم مدرك سفير المغرب فاستراليا. هاد السيد كيدير شي انشطة غبية بزاف بحالو. هاد السيد ما يستاحقش يكون قنصل فشي دولة افريقية غير ذات اهمية استراتيجية للمغرب ومع العلاقات والطليب والرغيب والتلحميس اللي مختص فيه عطاو ليه سفارة المغرب في استراليا. هاد ليام قلبها تريتور. دار كاليك مهرجان للطبخ المغربي. دابا السيد مشى يدافع علي العلاقات الاقتصادية والتجارية والسياسية ولا مشى ياكل. باينة تحوش المالكة المغربية وصافي. واش هادي خدمة. راه استراليا بلد فلاحي مهم وكاينة مشاكل على قضية الصحرا هادي هي خدمتو ماشي مقابل لي كرشو" "گاليك الديبلوماسية. واش سفير ولا تريتور. معين بلا ما يستاحق فاستراليا يخدم قلبها ماكلة=صور"
"أدانت غرفة الجنايات الابتدائية بمحكمة الاستئناف بسلا مؤخرا المجرم الذي ذبح ولد صغير عندو 5 سنين بحي القرية بسلا في 2019، بالسجن المؤبد. هاذ المجرم اللي في الأربعينيات من عمرو، كان خارج للزنقة هاز سلاح أبيض ما بان ليه غير الولد الصغير عطاوه طعنة قاتلة للعنق وحاول يهرب وتشد من طرف مجموعة من الشباب اللي طاردوه وسلموه للبوليس بالدائرة 13. بلاغ للمديرية العامة للأمن الوطني أكد ان المتهم ازهق روح الضحية بواسطة سكين قابل للطي، لأسباب غير منطقية أو ظاهرة." "جنايات سلا حكمات على المجرم اللي ذبح ولد عندو 5 سنين بالسجن المؤبد"
"انتهى قبل قليل واحد من أهم اجتماعات الأغلبية الحكومية بالرباط. مصدر “كود” أكد ان الاجتماع باش كمل رَآه فحد ذاتو امر إيجابي حسبً مصدر “كود” فان كلشي تجبد بما فيه تصريحات بنكيران الاخيرة في مؤتمر شبيبة حزبه وهاجم فيه حليفي الحكومة اخنوش ولشكر. مصدر “كود” قال ان العثماني أعرب تشبثه بالاغلبية وأكد انه سيشرح موقفه في خرجات إعلامية اول حاجة قالها العثماني ان كلام قيادة العدالة والتنمية الملزم يخرج عن هيئات الحزب. بغاو ياخدو مسافة مع بنكيران وما قدوش" "الأغلبية تخرج باجتماعها باقل الاضرار. ها علاش تافقو وها موقف رئيس الحكومة من تصريحات بنكيران"
"هاجم عبد الاله بنكيران رئيس الحكومة السابق اعضاء للجنة الخاصة بالنموذج التنموي٬ وقال اليوم الاحد فاختتام مؤتمر الاتحاد الوطني للشـغل “لجنة بنموسى٬ في اشارة الى رئيسها شكيب بنموسى٬ ما عجباتنيش” وبرر هاد “ما عجباتنيش” بكونها “فيها تيار واحد” واشخاص ديال “التشكيك الديني” و”ما فيهاش توازن”. هاد الشي خلى بنكيران يقول باللي خاص المقاومة “ماشي معنى هاد الشي خاصنا نستسلمو او نرجعو لبيوتنا” اضاف رئيس الحكومة السابق “اذا اقتضى الامر نخرجو من الحكومة ونمشيو للمعارضة” او “نؤديو الثمن كيكيأديوه الناس اللي كيدافعو على القيم والمبادىء فالمجتمع حنا مستاعدين”وهاجم “الاكابر” اللي كيعتاقدو انهم كيديرو اللي فصالح الشعب وفالاخير هاد الشعب هو اللي كيؤدي الثمن. للتذكير فاللجنة ضمت 35 عضو فيهم 10 نساء. لجنة فيها كفاءات كبيرة بحال التراب…. غير ما فيهمش شي حد حرش. فيهم الفرنكفونيين… وتم اقصاء الاسلاميين وباقي الاحزاب الاخرى.  رابط الفيديو" "بالفيديو. بنكيران كلاشى لجنة بنموسى: ما عجباتنيش وفيها تيار واحد واشخاص ديال التشكيك الديني"
"قال مصطفى الخلفي، الناطق الرسمي باسم الحكومة، إن ” التوقيت المدرسي لن يكون معنيا بـ”الساعة الإضافية” وسنأخذ بعين الاعتبار بوضعية 7 ملايين تلميذ (ربع الساكنة)”.
وأضاف الخلفي، عقب الندوة الصحافية للمجلس الحكومي المنعقد صباح اليوم الخميس بالرباط، بالقول :”أن تكون هناك احتجاجات فالمغرب لديه قواعد تؤطر الاحتجاجات ولا يمكن الا التفاعل ايجابا مع الانتقادات”. وتابع المسؤول الحكومي “المشكل سيكون مطروح لو لم يتم عن تراجع التوقيت المدرسي، وهناك حوار مع الهيئات وسيتم تراجع التوقيت المدرسي”. وأكد الخلفي أن هناك قرار سيطبق مراجعة الساعة يوم الاثنين المقبل. وأردف المتحدث :”عمليا بحال الى دايرين التوقيت الشتوي للمدارس، وبالتالي التوقيت المدرسي تمت مراجعته لمصلحة التلاميذ، مشيرا إلى أنه تم أخذ بعين الاعتبار حتى من الناحية الصحية. وشدد المسؤول الحكومي على الاستماع والتفاعل ايجابا مع انتقادات المواطنين." "ثورة التلاميذ..الناطق الرسمي باسم الحكومة: التوقيت المدرسي مامعنيش بالساعة الإضافية وغانخدو بعين الاعتبار وضعية 7 ملايين تلميذ"
"شاركت ملكة جمال الإنسانية السابقة، شروق الشلواطي تصويرة جديدة على حسابها في انستگرام، مباشرة من شواطئ الحسيمة، بانت لابسة فيها شورط ديال الدجين والمايو. الصورة كالعادة ولأنه باين فيها شوية من صدر شروق، هجمو عليها فيها المتخلفين والمكبوتين، وقالو ليها جمعي صدرك، وكاين لي وصلات بيه الوقاحة يقولها تستري وتغطاي، بحال الا سوقهم شنو كتلبس وفين كتمشي وكيفاش كتعيش. شروق الشلواطي ما كتجاوب حتى واحد في التعاليق، كتحط غير التصاور باش تشاركهم مع متتبعيها لي دماغهم خرج من القرون الوسطى، وتخلي بنادم لي مازال ماخرج من الكهف يتناطح ويعبر على قلة المستوى ديالو. " "شروق الشلواطي فرحانة بفورمتها في البحر والمتخلفين المكبوتين: جمعي صدرك!"
"المؤتمر الوطني الاستثنائي دالحزب المغربي الحر حضرو ليه مؤتمرين كثار، وسالا بانتخاب إسحاق شارية امينا عاما بعد انسحاب المنافس ديالو الوحيد، يوسف خودار. أعضاء الحركة التصحيحية واللجنة التحضيرية للمؤتمر عبرات على الفرحة ديالها بانتخاب شارية، اللي حل محل محمد زيان اللي لحد الساعة مازال كيطعن فهذ المؤتمر هو والاتباع ديالو اللي ماحضروش. أجواء المؤتمر هنا فالفيديو: " "بالفيديو. هادو أجواء المؤتمر الاستثنائي دالسبع.. جاو مؤتمرين كثار وخودار انسحب فآخر لحظة.. والحركة التصحيحية فرحانين بانتخاب شارية وأتباع زيان ماحضروش"
"إدارة نادي ريال مدريد الإسباني، حددات ثلاثة أسماء الي غادي يخلفوا المدرب الفرنسي زين الدين زيدان، في حال فشل الفريق في تجاوز عقبة باريس سان جرمان، في إياب ثمن نهائي عصبة الأبطال الأروبية. وهادشي بعدما فشل الفريق في المنافسة على لقب الدوري الإسباني الممتاز هاد الموسم، وخرج من منافسات كأس الملك. وذكرات صحيفة “آس” الإسبانية الشهيرة، أن فلورنتينو بيريز، دار قائمة أولية كتكون من ثلاثة أسماء، الي هما: يواخيم لوف، مدرب المنتخب الألماني الأول، ماوريسيو بوكيتينيو، مدرب فريق توتنهام الإنجليزي، ويورغن كلوب، مدرب فريق ليفيربول الإنجيزي." "واحد من هادو غادي يدرب الريال خلفا لزيدان"
"خدات أسماء بوجطاط، اختصاصية مختبرات مغربية، لقب “سفير العلوم 2021″، بعد حصولها على جائزة “المرأة في التكنولوجيا والعلوم”، اللي كتنظمها “منظمة تشجيع البحث العلمي والابتكار” فبلجيكا. هذ الجائزة كتهدف لتحسين تمثيل المرأة فالمجالات العلمية، وكتسلط الضوء على النساء الناشطات فعالم التكنولوجيا والعلوم اللي كيمكن يكونو مصدر إلهام للبنات الصغار، من أجل تبديد الأفكار المسبقة اللي واخدينها على العلوم والهندسة. وهذ الحملة انطلقات فيناير اللي فات، واعتمدات على التصويت فمواقع التواصل الاجتماعي، حتى تأهلو خمس مرشحات، واللي تختارت من بينهم بوجطاط من طرف لجنة تحكيم الجائزة. وتزادت أسماء بوجطاط فالعاصمة البلجيكية بروكسيل، وهي من أسرة مغربية مهاجرة، وتابعت جميع مراحل تعليمها إلى غاية حصولها على شهادة عليا في البيولوجيا الطبية. ومن بعد تجربة قصيرة فأحد مختبرات التشريح المرضي التحقت منذ عام 2009 بمختبر البحوث في الأحياء الجزيئية فمعهد “دوف” التابع للجامعة الكاثوليكية في مدينة لوفان Universite Catholique de Louvain." "المغربية أسماء بوجطاط سفيرة العلوم لسنة 2021"
"فالتسعينات كان الحليب ترف كبير في رمضان، وكان خاص تبدل مجهود كبير باش تقدر تحطو فوق طبلة الفطور، ومكانش غير نوض وسير للحانوت وحل الثلاجة هز الحليب خلصو وزيد، كتلقى عندو جوج تلاجات أو تلاتة ديال شركات متنافسة كلهم عامرين حليب، هاد التلالج أصلا مكانوش، فالحوانت كانوا تلاجات بيضين كبار بحال ديال الكزارة مول الحانوت بوحدو لي عارف شنو فيهم ، وملي كتبغي الحليب كيعطيك قياسك مستحيل تكون كتقدى نص يطرو مرة مرة فالأيام العادية وفرمضان تبغي تاخد جوج يطرو هادي غير نسا ، خاصك تربي معاه المعرفة العام كامل وتكون كليان ديالو عاد يمكن ليك تاخد الحليب فرمضان، أو تمشي تاخدو بتلاتة دراهم وحتى ربعة كاع بعد المرات، حيت كانو كيديرو الدراري الشلالات ديال الحليب والكارو ، حيث بصح مكانش كيبقى فالعشية نهائيا. كان الحليب قليل داك الوقت وحقا حاليا الإنتاج كافي وموفي المغاربة ومابقيناش كنتحنسرو فالمواد الإستهلاكية بحال شحال هادي ، ملي كانت كتقطع الخميرة ويتقطع النيبرو وتقلال الزبدة بعد المرات ، وشلا مواد كانت كتختافي من السوق وكتبقى غير عند شي وحدين وكيديرو ليها أثمنة خيالية ومع ذلك المغاربة كيشريوها ، دابا تبدلات الوقت الخير ولكن تمسخات الخير موجود ولكن بلا مذاق بلا جودة، الندرة كانت بحلاوتها ، دابا كولشي موجود والإنتاج تزاد وكذلك معاه الإستهلاك ومع ذلك الأثمان مرتافعة وبزاف وكتهلك جيب المواطن . غير هو هنا راه ماشي المنتج كيبقى يزيد فالثمن غير هكاك  وبلا ظوابط، حقا الجشع جزء من آلية العمل ديال المنتجين والشركات الكبرى ، ولكن راه حتى الدولة مساهمة فهاد الزيادات بزيادة الضرائب كل مرة، والمنتجين كيستغلوا الأمر دريعة باش يضوبلوا الزيادة، مازال راه الحليب وباقي المنتوجات كتلقى لي يهدر عليها ولي يدافع ، أما كاين منتوجات خرى الثمن ديالها تضوبل مية فالمية فالسنوات فهادي واحد العشر سنوات ومع ذلك مكاينش لي كيدافع على المستهلك، حتى المستهلك براسو ماقادرش يهدر على حقوقو أو يقاطع ، الكارو والطاسة والمعسل والنيبرو وخصوصا الكارو والشراب كل مرة زيادات كثيرة ومع ذلك لمغاربة عمرفهم فكرو يتاحدو ويقاطعوه حتى ينقصو فالثمن، خصوصا وأننا بلد منتج ومصدر كاع للطاسة، وفكل مناسبة الدولة كتزيد فالضريبة لي كترفع من الثمن ديال هاد المنتوجات ، وحنا ديما كنسبوها للمجهول ، واش زادو فيه آه زادو فيه، خاص المغاربة يعرفو شكون هادو لي كيزيدو فالحليب والسكر والطحين والبيرة والروج باش معاهم يكون لحساب." "خاص المغاربة يعرفو شكون هادو لي كيزيدو فالحليب والسكر والطحين والبيرة والروج باش معاهم يكون لحساب"
"الملك السابق لاسبانيا خوان كارلوس اللي كان تنازل على العرش لولدو الملك الحالي فيليبي السادس قرر يغبر على الحياة السياسية. فقد بلغ خوان كارلوس ابنه الملك الحالي بهذه الرغبة وفق صحف اسبانية. واوضح ان تاريخ دخول القرار حيز التنفيذ غادي يكون نهار 2 يونيو المقبل اللي كيصادف الذكرى 5 لتنازله على العرش. هاد الشي كيعني ان ملك اسبانيا السابق غادي يغبر بصفة نهائية ما يبقاش يحضر حتى لشي نشاط رسمي كيفما كان نوعو. لملك اسبانيا السابق مكانة فبلادو. وسم الحياة السياسية للملكة الشمالية للمغرب. لعب دور فالحفاظ على وحدة دولة ممكن تتشتت فاي وقت" "خوان كارلوس قرر يغبر على الحياة السياسية وقرر ما يشارك حتى فشي نشاط فهاد النهار"
"في الوقت لي كيفضل الفنان أسامة البسطاوي التستر على حياتو الشخصية، كتعتابر مراتو من أشهر الممثلين في الأعمال الخليجية. مرات البسطاوي سهام كتلعب دور البطولة في عدة مسلسلات في الإمارات والسعودية إلى جانب فنانين خليجيين كبار، ولكن في نفس الوقت ما كتشارك حتى حاجة عندها علاقة بحياتها مع راجلها. سهام لي كتعيش بين المغرب والإمارات والسعودية تزوجات بأسامة البسطاوي قبل 4 سنين تقريبا في حفل بسيط وعندهم ولد، ومقررين يخليو حياتهم الشخصية بعيدة على مواقع التواصل. " "مرات أسامة البسطاوي غادي تلعب دور البطولة فمسلسلات خليجية"
"حكمات المحكمة الابتدائية الزجرية بعين السبع، اليوم الخميس، على الناشط والمهندس شفيق العمراني، اللي تعرف بلقب “عروبي في مريكان” ب3 شهور دالحبس النافذ وغرامة 40 الف درهم. وهذشي علن عليه الأخ ديالو محمد العمراني، فتدوينة على فيسبوك. ومتابع العمراني بتهم “إهانة مؤسسة دستورية وإهانة هيئة منظمة قانونا، وإهانة رجال القوة العامة وموظفيين عموميين، والتبليغ عن وقوع جريمة يعلم بعدم حدوثها، وبث صورة شخص دون موافقته، وبث وتوزيع ادعاءات ووقائع كاذبة بقصد المس بالحياة الخاصة للأشخاص والتشهير بهم”. وجات متابعة العمراني على خلفية شكاية تقدمات بيها قائدة فاليوسفية، وهي المشتكية الوحيدة فالملف." "3 شهور دالحبس وغرامة د40 ألف درهم لشفيق العمراني"
"علمت “كود”، أن المصالح الأمنية فكازا حالت مؤخرا على الوكيل العام للملك بمحكمة الاستئناف أفراد عصابة إجرامية استغل أفرادها شيكات مسروقة في النصب والاحتيال على عدد من التجار عبر إعلانات منشورة عبر مواقع الانترنيت. وجاء اعتقال المتهمين اللي بقاو مدة قصيرة روشيرشي بعد ما كشفات المعطيات الأولية للبحث، تورط المعتقلين في النصب على مجموعة من الجمّالة اللي طلقو ليهم السلعة، والمتهمين نصبو عليهم و عطاوهم شيكات مسروقة ومزورة بشكل متقن ما يشكش فيها الواحد." "عصابة كتنصب بشيكات مشفورة وحتالو على الجمّالة بإعلانات مشبوهة ديال التجارة فالانترنت"
"العيد لكبير هو المناسبة الوحيدة فالمغرب اللي كتعرف حركية غير مسبوقة لتنقلاتنا. ما عندناش احصائيات على نسبة هاد التنقلات ولكن باش كنشوفو المدن وكنشوفو عائلاتنا وصحابنا كيبان النسبة فايتة 50 بالمائة. يمكن فايتاها بزاف. يعني كثر من 17 مليون مغربي كيتحرك فالعيد. دابا هاد الشي ما بقاش ممكن مع « كورونا فيروس ».
الداخلية مع وزارة الصحة دارت ما سمته « اجراءات احترازية » مع حملات « تحسيسية » وظفات فيهم البراحة فالسواق وتقنيات اخرى باش اللي فشي بلاصة يبقى فيها. هاد المناسبة اخطر بكثير من رمضان٬ حقاش التنقل فيها كثير. فبلايص بحال ولاية طنجة خرجو قرارات باش ما يكون التنقل الا لاسباب قاهرة وبرخصة. طبعا هاد الشي راه مأساة. هاد العيد كيتسناوه كاع لمغاربة باش يزورو لبليدة. العائلة. يشوفو الصحاب ولحباب… ولكن العالم كولو غير سلوكو. حتى حنا خاصنا نغيروه. دابا لمغاربة عندهم حل من جوج. يا اما يعيدو فالبلايص اللي ساكنين فيها ويدوزو هاد المناسبة باللي كاين ويحافظو على سلامتهم ولا يتحركو ويركبو فالكيران والترانات وديك الساعة احتمال ينتاقل ليهم الفيروس كبير وممكن يديوه لدواور بعيدة وفهاد الحالة غاديين يعيدو كلهم اما فالصبيطار او معزولين بنسليمان او بنكرير او فشي منطقة معزولة. وضع فشي شكل كل واحد يدير مجهود. كل واحد يتصرف بضميرو. يفكر فكلشي. فالمغرب" "لمغاربة عندهم خيار: يا اما يدوزو العيد فين كاينين ولا يدوزوه فالصبيطار او معزولين جوج سيمانات"
"كاين فهاد الوضع لمقود اللي كتعيشو الانسانية كلها اخبار كتبعث على الامل. فمدينة برشلونة جات خبار. ام فيها “كورونا فيروس” ولدات والرضيع طلع ما فيهش الفيروس. هاد الخبار جا من بلاد هلكها بزاف “كورونا فيروس” ووصل عدد الحالات اكثر من 56 الف حالة وقتل كثر من 4 الاف اسباني واسبانية. طبعا فهاد الشي كاينة خبار اخرى مزيانة وهي ان اللي تشافاو وخرجو فحالهم فات 7 الاف." "خبار كتفرح. ام فيها “كورونا فيروس” ولدات والرضيع ما فيهش الفيروس"
"بعد التعاقد بينهما مؤخرا،  بدات الجامعة الملكية المغربية لكرة القدم توزيع الكواري اللي فيها اللوگو ديال شركة “بوما ” على الفراقي ديال القسم الأول بالبطولة برو، بينما لن توصل فرق القسم الثاني بالنصيب ديالها من الكواري إلا خلال السيمانة الجاية. هاذ الكواري الجداد خاص الفراقي تخدم بيها ف الماتشات وحتى حصص لونطرينمون وذلك طبقا لبنود الكونطرا اللي دارت “بوما ” مع الجامعة خلفا لشركة “أديداس”، وهي الكونطرا اللي المدة ديالها أربع سنوات وتتعول عليها الجامعة باش تربح من موراها  بزاف د الفلوس خاصة ايلا ربح المنتخب كاس إفريقيا." "بوما بدات تفرق الكواري على فرق البطولة"
"علمت “كود”، من مصادر خاصة، أن قاضي التحقيق بالمحكمة الابتدائية بتمارة، حدّد يوم الأربعاء المقبل (14 مارس 2018)، تاريخا لانطلاق أولى جلسات التحقيق التفصيلي مع مدير ثانوية تأهيلية بتمارة، متابع في حالة اعتقال احتياطي. وحسب المصادر نفسها، لـ”كود”، فإن النيابة العامة قررت متابعة المتهم الذي أنكر جميع التهم المنسوبة إليه، من أجل “التحرش وهتك العرض والتغرير”، وذلك على خلفية الشكايات التي تقدمت بها تسعة تلميذات، تتهم فيها المدير بالتحرش بهن." "ها التهم اللّي وجهات النيابة العامة لمدير مؤسسة فتمارة تحرّش بتليمذات وها فوقاش غادي يبدا التحقيق معاه"
"سفيان البحري مزور صفحة الملك محمد السادس دار سهمو من سهم سيدنا. اييه ولى شان وكيقول باللي “كيتفقد”. رجل راسو ملك بلا خبار لمغاربة. هاد المتخلف اللي زور صفحة الملك واللي كيتلاقى مع الوزرا وكيربحهم بكل وقاحة٬ دار تدوينة علي 10 سنين على تفجير ارگانة الارهابي. قال فتدوينتو “مرت 10 سنوات على هاته الذكرى الأليمة بمستشفى إبن طفيل، حيث قمت سنة 2011 بتفقد أحوال الجرحى ضحايا التفجير الإرهابي الذي إستهدف مقهى أركانة بمراكش”. قاليك تفقد أحوال الجرحى. ههه وهذا ماشي العبث بعينيه؟ شكون نتا باش تتفد حالات الجرحى؟ هاد المسمى البحري نشر جوج صور على صفحتو ف الفايسبوك. الصورة الأولى فيها الملك محمد السادس مع أحد ضحايا فاجعة أركانة الإرهابية، والصورة الثانية ديال البحري حتى هو قاليك بهاد المناسبة الأليمة نشر صورتو مع أحد الضحايا. مشى عند نفس الضحية اللي مشى ليها الملك. الوقاحة كتمشي. وزاد قاليك: “كنت حينها طالبا بكلية الطب والصيدلة بمدينة الرباط”. دابا اللي خاصو يتحاسب هو اللي عطاه صور رئيس الدولة النهار اللول. هادا بحالو بحال الزعيترات. راه وجودهم اساءة لمؤسسة القصر. لمؤسسة الملك. امثالهم ما خاصهمش يكونو فبلاد المؤسسات." "دير راسك فالنخالة ينقبك سفيان. غير على هادي خاص يتحاسب اللي ضصرو النهار اللول . بحري دار شانو من شان محمد السادس. گاليك يتفقد"
"داك الفيلم الطويل العريض لي دارتو ايمان باطمة بعدما بيراطاو ليها الكونط انستكرام جاب نتيجة. ايمان تزادوها لي فلولوورز، وكملات مليون واحد بعدما كان خاصها شي 30 ألف واحد قبل ما يطيروه ليها، يعني دوك الدموع لي طيحات ممشاوش خلا.  ايمان باطمة هي الأخت الصغيرة ديال دنيا، وداخلة عالم عرض الأزياء وغنات مرة وحدة وموراها رجعات تركز فقرياتها. وكانو بيراطاو ليها الانستكَرام هاد السيمانة وبقات الليل كامل كتبكي وهادشي وثقاتو بصورة حطاتها عينيها منفوخين." "الدموع جابو المنفعة. باطمة الصغيرة ضربات مليون متابع"
"احتفلت المغنية سلمى رشيد للمرة الثانية بعيد ميلاد ولدها اللول ينيس في حفل صغير كان غير بين المقربين، بعدما فاجآتها صاحبتها ابتسام في مراكش. سلمى رشيد شاركت تصاور من عيد ميلاد ولدها وكتبات عليهم “درت مفاجئة لحبيبي ينيس”. وتوصلت سلمى رشيد بكلمات الحب على الصور لي نشرتهم على حسابها في أنستكَرام، وحتى في الحساب ديال ولدها لي دارتو في نفس الموقع. https://www.instagram.com/p/CIeGHMsnuGH/ https://www.instagram.com/p/CIeCdR_hyiX/?utm_source=ig_web_copy_link" "للمرة الثانية.. سلمى رشيد احتافلات بعيد ميلاد ولدها – فيديو وصور"
"اعتقلت شرطة كتالونيا امس الخميس، مغربي متهم فجريمة قتل وقعات قبل الاثنين لي فات. وكان بوليس كتالونيا لقاو جثة مغربي ملفوفة فالبلاستيك وبطانية ومحطوطة فكوفر ديال سيارة فبلدة روثوس نواحي خيرونا. وتمكن الامن من الوصول للمتهم الرئيس زوهو مغربي، وتم اعتقاله بعد توجيه تهمة القتل ليه، حيث يعتقد المحققون أن المتهم الذي يعرف الضحية وتربطه به علاقة قرابة، وقع بيناتهوم خلاف تطور لجريمة القتل، وباش يخفي معالم الجريمة كمسو فالبلاستيك ومشى حطو فكوفر سيارتو ومشى وخلاه قبل ان يعثر شقيق الضحية على شقيقه جثة داخل سيارته." "بوليس كتالونيا شدو مغربي متهم بقتل مغربي اخور وخشاه فكوفر طونوبيل"
"ووفق ما كشف عنه مصدر “كود”، فإنه تقرر أيضا تجريد رئيس جماعة دار بوعزة من العضوية، مع منعه من الترشح. وكان عامل النواصر مدعوما بالوكيل القضائي للمملكة قد أحال قضية الرئيس المعزول على إدارية كازا باش تباشر المساطر المعمول بها بعدما كانت لجنة من المفتشية العامة لوزارة الداخلية سالات المهام ديالها ودارت افتحاص لأزيد من شهر. دابا مزيان هاد الشي. “ملك” دار بوعزة طاح. ولكن السيد راه ولى ملايري كبير بزاف بزاف. دابا خاص الدولة تركو. تاخد لفلوس اللي رجعاتو ملايري. وهادي ساهلة يشوفو حساباتو واملاكو قبل ما يولي رئيس جماعة وحسابات عائلتو طبعا ويقارنوهم باليوم." "عاجل. ضربة ما كافياش لـ”ملك” دار بوعزة وللبام. عزل شكري رئيس الجماعة ومنعو من الترشح ولكن بقى المهم واش غادي يرجع لفلوس اللي رجعاتو ملايري كبير"
"علمت “كود” أن القائم بالأعمال الإسرائيلية بالمغرب، دافيد غوفرين، قام بدعوة عدد من المغاربة والشخصيات، للحضور في حفل الافطار الجماعي اللي غايكون ف اوطيل سوفيتيل فالرباط،  يوم الاثنين 10 ماي الجاري. هاد المبادرة اللي دار  دافيد غوفرين هي الأولى منو نوعها منذ مجيئه الى العاصمة. ومن المتوقع يحضرو دبلوماسيين لهاد الافطار الجماعي. “كود” حاولت تواصل مع القائم بالاعمال الاسرائيلية بالرباط ديفيد غوفرين، الا انه لم يرد. القائم الأعمال الاسرائيلية فالرباط ملي جاء للمغرب دار جولات لعدة مدن واكتشف سحر وجمال المملكة وتنوعها الثقافي، عجبو المغرب بزاف. وقبل أيام قامت مجموعة كبيرة من وكلاء السفر الإسرائيلين بزيارة للمغرب، في اطار الاستعدادات لاقامة رحلات مباشرة واختبار مواقع سياحية جديدة في البلد. الزيارة جات بهدف استقطاب عدد اكبر من السياح الاسرائيليين للمغرب." "سفير اسرائيل فالمغرب مشا بعيد.. اول افطار جماعي غايديرو على شرف المغاربة وها فين ووقتاش"
"نهار وماطال وحاتم عمور مصدع الناس حيت أغنيتو هي الأولى في الطوندوس ديال اليوتوب المغربي. وهو كيكذب ويثيق راسو. وحسب ما لاحظات “كود”، عمور مخلص الفلوس وكتطلع الاغنية إشهار بين أغنية واغنية، يعني حاط الأموال الصحيحة باش يطلعو المشاهدات. هاد مرض الطوندونس كيخلي بنادم يحط لي موراه ولي قدامو باش يبان عندو شعبية وناجح." "حاتم عمور وجهو صحيح. قهرنا بالهضرة على الطوندونس وهو زارع أغنيتو إشهار وسط الفيديوهات"
"حققات المغنية المغربية في الهند نورا فتحي رقم قياسي في مشاهدات الاغنية ديالها ووصلات في نهار واحد  23 مليون مشاهدة. المغنية لي تشهرات في المغرب بعدما شطحات على أغنية سعد لمجرد في الهند لباس ديال الشيخات في اللون الأصفر، ودارت أغنية على طريقة الأفلام الهندية كاملة شطيح، وهي من الفيلم الشهير “batla house”. الفيلم عندو متتبعين أوفياء وغير تيزر ديالو ضرب 20 مليون مشاهدة.   " "المغنية المغربية نورا فتحي ضربات 23 مليون مشاهدة في نهار واحد -فيديو"
"اسرائيل دايرة مفاوضات مع الرئيس الامريكي دونالد ترامب على اعترافو بان الصحراء مغربية مقابل اعتراف المغرب باسرائيل. التفاصيل كشفها الموقع الاخباري الامريكي”اكسيوس”. “كود” سولات المغاربة واش فصالح المغرب ميريكان تعتارف بسيادة الصحرا ويتحل المشكل مقابل اعتراف المغرب باسرائيل؟ البعض قالو لا ميتفاكوش مع الصحراء لأنها مغربية ومع فلسطين لأنها قضية اسلامية، واخرين قالو أنه من صالح المغرب يعترف باسرائيل باش ميبقاش عندنا النزاع حول الصحراء المغربية ديالنا. وواحد السيد اضاف: انا فعمري 64 سنة والمشكل في فلسطين كين ومغاديش يتحل غير بحل الدولتين.. باقي التفاصيل في الفيديو " "ميكرو طروطوار كود. رأي المغاربة فاعتراف المغرب باسرائيل مقابل الصحرا: المهم عندنا هي الصحرا ومن صالح المغرب يعترف باسرائيل باش مايبقاش عندنا هاد النزاع"
"قالت مصادر جامعية لـ”كود” إن الصراعات الحزبية والنقابية على المناصب في الجامعات المغربية لا تزال مستمرة، مؤكدة أن ما حدث في كلية العلوم بأكادير جزء من هذه الصراعات، عندما طفت إلى السطح قضية توظيف إبن الكاتب العام للكلية. وكشف مصدر برئاسة جامعة إبن زهر، في اتصال مع “كود”، أن ابن الكاتب العام لكلية العلوم نجح قبل شهرين تقريبا في مباراة توظيف متصرف من الدرجة الثانية، في جو من الشفافية والنزاهة، بحيث أن أعضاء اللجنة المكلفة بالترشيح أو المكلفة بالانتقاء، هم خارج كلية العلوم، ولا علاقة للكاتب العام بتشكيلها ولا تدخل فيها.  وأوضح ذات المصدر أن قضية توظيف ابن الكاتب العام تشبه تماما توظيف ابنة بنكيران في الأمانة العامة للحكومة، بجوجهم دوزو المباراة ونجحو وبجوجهم كفاءات. وشدد ذات المصدر بالقول :”بأن رئيس الجامعة يتابع قضية التوظيف حيث حذر عمادة كلية العلوم من أي خطأ في هذه المباراة”.
لكن مصدر مقرب من عميد كلية العلوم، قال لـ”كود” :”العميد شرح حيثيات هاد التوظيف لرئيس الجامعة وبلغو بلي احترمو جميع المساطر القانونية لهاد المباراة وبأن ولد الكاتب العام نجح حيث يستحق ماشي حيث ولد كاتب عام قريب من التقاعد”. في المقابل أطراف نقابية كتشك فهاد التوظيف وكتقول :”كيفاش هذا توظف غير فاش قريب الاب ديالو الكاتب العام يخرج تقاعد حيث مبقاتش لو غير شي اسابيع قليلة”.
كلية العلوم عرفات مؤخرات صراعات بين العدل والاحسان وإدارة الكلية بسبب طرد طلبة من الكلية محسوبين على الجماعة." "واش الكاتب العام لكلية العلوم بأكادير تدخل لولدو باش يتوظف فالكلية؟ مصدر مسؤول بالجامعة لـ”كود”: كفاءة وداز باستحقاق وباه متدخلش نهائيا وحسابات سياسية وراء إثارة الموضوع"
"نفت مصالح الأمن الوطني، بشكل قاطع، صحة التدوينة التي ادعت وفاة ضابط شرطة جراء القصف الوهمي بالصحراء المغربية. وأكدت، في منشور لها على صفحتها في (فيسبوك)، أن الفقيد كان يعمل قيد حياته بشمال المملكة، وتوفي جراء مضاعفات إصابته بفيروس (كوفيد ـ19) بالمستشفى الإقليمي بمدينة تطوان. " "فايك نيوز. البوليساريو وصحابها قتلو ضابط بالكذوب. قاليك مات فالقصف فالصحرا والراحل قتلاتو كورونا فتطوان"
"قال النقيب السابق لهيئة المحامين عبد الرحيم الجامعي، أنه لا يمكن لأي جهة أن تحاكم أو تتابع محامي إلا هيئته التي ينتمي إليها. وقال في إشارة إلى المحامي زيان :” هناك نقيب سابق يتابع حاليا، ولا بمكن لأي جهة أن تتابعه غير هيئته”، مؤكدا أن أي محامي سواء أخطأ أو لم يخطئ يتابع من هيئته فقط." "الجامعي: لم يتم احترام هيئة المحامين ولا استشارتها في متابعة نقيب سابق للمحامين"
"ساري كول، الشخصية المثيرة للجدل على مواقع التواصل الاجتماعي دارت أغنية جديدة وجهاتها لبنتها لي مازال حاملة بها.  في الأغنية لي صوراتها على طريقة الفيديو كليب، اختارت ساري كول تبان بلانجري باش تبين كرشها في أشهرها الأخيرة.  الأغنية بعنوان Mi Luna غنات فيها بالاسبانية والدارجة، ودوات فيها عن قصتها وعبرات عن حبها لبنتها.  كيف ديما الانتقادات كانت كثيرة، وبزاف ديال المعلقين المتخلفين والمكبوتين طلبو منها تغطى حسن عوض تبان عريانة وهي حامل، حيت بالنسبة لهاد الناس العرا عيب، وماكيفهموش انه فيه جمالية. " "عريانة وحاملة فأشهرها التالية.. ساري كول دارت أغنية لبنتها لي غادي تربيها بوحدها بلا الأب ديالها – تصاور وفيديو"
"مزال موضوع المثلية الجنسية في المغرب واحد من التابوهات، ومزال المثليين كيعانيو من نظرة المجتمع الدونية لهم، ومن الإحساس بالذنب والنقص. بل الأكثر من ذلك كيتعاقبو على مثليتهم بموجب القانون وبموجب الأعراف والتقاليد الاجتماعية. “كود” سولات المغاربة، كيفاش غاتكون ردت الفعل ديالهم الى  اكتاشفو شي حد من عائلتهم مثلي؟ الأجوبة بينات انه كيف ماكان نوع الناس ماكيتقبلوش المثليين وكيعتبرهم وصمت عار، والى كانو من العائلة، قالو البعض انهم غادي يقطعو علاقتهم معهم، وكاينين وحدين قلال فاهمين القضية وكيعتبرو المثلي انسان عادي بحالو بحال كاع الناس غير عندو ميول جنسي مختلف. باقي التفاصيل في الفيديو.. " "ميكرو طروطوار كود. سولنا المغاربة على ردت الفعل ديالهم الى اكتاشفو شي حد فعائلتهم مثلي جنسي.."
"كيقول المثل دير الخير تلقاه. هاذ الشي اللي جرا لمهاجم مغربي عايش بمدينة فيتشينسا فايطاليا. هاذ السيد ما خدامش هاذي 6 سنين، ما عليه ما بيه لقا هو ومراتو بزطام فيه 900 أورو وبطاقات مصرفية. هاذ المهاجر ما قبلش على راسو فلوس ما شي ديالو،  مشا وسلم البزطام لعمدة المدينة اللي اتصل بصاحب البزطام وجا باش ياخذو ويعطي للمغربي مكافأة. المهاجر المغربي رفض باش ياخذها ومن خلال تقرقيب الناب عرف مول البزطام أن المغربي عاطل وفي البلاصة اقترح عليه يخدم في شركتو." "دير الخير تلقاه. مغربي فالطاليان شومور هاذي 6 سنين لقا بزطام عامر فلوس سلمو لمولاه صدق خدام في شركتو"
"هل أصبحت الدار البيضاء مدينة للخوف وانعدام الأمن؟..فلم تكد تمر ساعات قليلة على العثور على جثة امرأة مكلبة ومحروقة داخل برميل بلاستيكي بحي الفرح بعمالة مقاطعة الفداء مرس السلطان،حتى شهد حي مولاي رشيد،أحد أهم تخصيب الجريمة في العاصمة الاقتصادية للمملكة ،عصر اليوم الاثنين حادث اعتداء شنيع،تعرض له شاب على يد مدمنين على أقراص القرقوبي . وحسب مصادرنا،فإن الاعتداء الشنيع الذي تعرض له شاب يظهر في مقطع ڤيديو صادم وهو بوجه مفتوح بدون أذن،بعد أن تعرض لطعنة غادرة من طرف مدمن قوقوبي. ويشير مروج الڤيديو على شبكة التواصل الاجتماعي لكون تجار مخدرات يلقبون ب«ولاد لقنيطري» في للمجموعة ستة بحي مولاي رشيد هم السبب في استفحال الجريمة والاعتداءات." "التشرميل في كازا فات الحدود…شاب حلو ليه وجهو بالمضا والقرقوبي هو السبب"
"فالحصيلة اليومية لفيروس كورونا المستجد اللي علنات عليها وزارة الصحة اليوم الاربعاء 2 يونيو، ففهذ 24 ساعة الأخيرة تقاسو 418، وماتو 6، وفالمجموع 3030 اللي كيتعالجو، وكثر من 103 ألف خداو الجرعة الثانية من الفاكسان. التلقيح: اليوم تلقحو 96504، بالجرعة اللولة، ووصل عدد الملقحين بيها ل8869486، بينما 103965 اللي خداو الثانية، ووصلو هكذا فالمجموع ل5744957. الإصابات: تقاسو اليوم 418 واحد من أصل 9459 واحد دار التحليلة، ووصل عدد المصابين فالمجموع ل520028. ومؤشر الإصابة التراكمي وصل ل1429,5 لكل 100 ألف نسمة، بمعدل 1,1 لكل 100 ألف نسمة فهذ 24 ساعة. حالات الشفاء: تشافاو اليوم 310، ووصل الإجمالي ل507838، بنسبة تعافي ديال 97,7 فالمية. الوفيات: واليوم ماتو 6، 2 فكل من كازا وأكَادير، وواحد فكل من مراكش وطنجة، ووصل هكذا عدد الوفيات ل9160، بنسبة إماتة ديال 1,8 فالمية. الحالات النشيطة والحرجة: عدد الحالات النشيطة بلغ 3030، وعدد الحالات الحرجة نزل ل207 حالة، 34 تدهورات حالتهم غير اليوم، و9 تحت التنفس الاختراقي، أما نسبة ملء أسرة الإنعاش بلغات ل6,5 فالمية." "حصيلة كورونا: اليوم تفاكسيناو كثر من 103 ألف واحد بالجرعة الثانية"
"واش دنيا باطما تزگلات من قضية حمزة مون بيبي باش قرر قاضي التحقيق البارح فمراكش متابعتها فحالة سراح مع ختها ابتسام بكفالة 40 مليون سنتيم بجوجهم وبمنعها من مغادرة التراب الوطني؟ اللا ماشي تزگلات. كلنا كنعقلو باللي هاديك گلامور وهاداك الصحافي السابق او الحالي اللي مشدودين فالقضية كان قاضي التحقيق قرر يتابعهم فحالة سراح لكن النيابة العامة طعنت فهاد القرار وقررات متابعتهم فحالة اعتقال.  اي ان النيابة العامة ايلى طعنات فهاد القرار راهم يدخلو للبنيقة. ثانيا وفق مصدر ل”كود”٬ دنيا باطما وختها مازال رهن قاضي التحقيق. الجلسة المقبلة غادية تكون فشهر فبراير. من هنا لهاديك الجلسة ممنوع عليها مغادرة المغرب. اقفال الحدود دارتو لحد الان النيابة العامة ماشي قاضي التحقيق. فالتحقيق المقبل ايلى بان شي جديد على تورطها غادية تابع فحالة اعتقال.  وفق مصدر ل”كود” فان دنيا باطما لحد الان بينات التحقيقات انها ماشي هي مولات الحساب او لحد الان ما كاينش دليل مادي على هاد الشي. " "واش دنيا باطما تزگلات منها؟ اللا ممكن فاي وقت تعتاقل وها كيفاش "
"ول البارح الثلاث 16 فبراير 2021 شد بوليس الصبليون مغني راب اسباني” يدعى بابلو هاسل. القوات الامنية مشات ليه لجامعة لييدا بكاتالونيا وشداتو بعد ما تحصن تماك. وهدرات على الحكم اللي صدر ضدو ب9 اشهر. هاد الرابور دار تغريدات استهدفت النظام الملكي الاسباني واتاهم الامن بالتعذيب والاعتقالات. لكن هاد الاعتقال شعل الصبليون. احتجاجات عنيفة كل ليلة فمدن بالجارة الشمالية. احتجاجات ضد اعتقالو ضد حرية التعبير. شعلو العافية. هرسو دگدگو. ما خلاو ما دارو. دخلات احزاب حتى المشاركة فالحكومة بحال بوديموس٬ اليسار الراديكالي٬ اللي طالب باطلاق سراحو واعتابر هاد الحكم ضد حرية التعبير. احزاب اليمين واليمين المتطرف اللي فالمعارضة دافعات على البوليس وعلى خدمتو. هاد الشي فظل انتقادات لرجال الشرطة. انتقادات تزادت بعد ما مشات لمحتجة عينها  دابا كاين اللي غادي يمشي للمحكمة الاوربية باش يطعن فهاد الحكم" "قربالة نايضة فالصبليون بعد اعتقال رابور سب النظام الملكي وهاجم الاجهزة الامنية. سياسيون فالحكومة انتاقدو الحكم واحتجاجات يومية عنيفة فشي مدن"
"علمت “كود”، من مصادر مطلعة، أن البوليس لي خدامين ف الباراج ديال باب الفتوح بمدينة فاس، قرقبو هاد السيمانة على مواطن فرنسي حقاش لقاو عندو كمية من الحشيش جابها من كتامة وكان باغي يهربها للخارج انطلاقا من رحلة جوية بمطار فاس سايس. وحسب مصادر “كود”، فإن هاد كاوري شدوه البوليس مني كان راجع من منطقة كتامة، قبل أن يتم إحالته على المصلحة الولائية للشرطة القضائية، التي قدمته أمام النيابة العامة المختصة، حيث تقرر متابعته في حالة اعتقال بسجن بوركايز." "كاوري مشا لكتامة وشرا لحشيش وبغا يهربو من مطار فاس"
"إلى حدود صباح اليوم الجمعة، احتل المغرب الرتبة الثالثة عربيا من حيث عدد الملقحين ضد في وس كورونا المستجد، بحيث تم تطعيم 383 ألف مغربي ومغربية بالجرعة اللولة داللقاح. وفالمقدمة ديال التصنيف، كتجي الإمارات بمعدل تطعيم ديال 40 شخص لكل 100 نسمة، و4 مليون جرعة فالمجموع، كتجي موراها السعودية بـ 493 ألف جرعة. وفالمركز الرابع بعد المغرب كتجي البحرين ب176 ألف جرعة، وعمان ب48 ألف جرعة، والكويت ب45 الف جرعة ثم مصر ب2500 جرعة، والجزائر ب100 جرعة. وفالمركز اللول عالميا، كتجي ميريكان فصدارة الدول اللي دليرة التلقيح ب61 جرعة لكل 100 نسمة، كذلك إسرائيل لقحات مواطنيها ب61 جرعة لكل 100 نسمة، بإجمالي جرعات فايت 5 ملايين." "المغرب هو الثالث عربيا فالتلقيح ضد كورونا"
"فالوقت لي بزاف ديال الناس كايهضرو على العيالات لي كايعطيو زكهم باش يوصلو للمناصب ( الله يسهل عليهم ) و على دوك الرجال لي كايعطيو للعيالات المناصب حيت كاينعسو معاهم بالمقابل ! كاينة واحد الظاهرة تاواحد ماكايهضر عليها ! و واخا كاينة و فارضة راسها فبزاف ديال الميادين ! “دوك الرجال لي كايعاونو غير بعضياتهم” الله يحضر السلامة و الله يبعدهم على گاع العيالات العاملات!! و هاد القضية غاتلقاوها فگاع المجالات لي كاتعرف حضور كبير للرجال فيها فحال الميادين العلمية و الخدامي لي فيهم تقنية عالية : الوحدات الصناعية مثلا ! ايه ديك لاصوليداريتي ماسكيلين ! التضامن الذكوري ! لي كايخلي سعيد يحط السيفي ديال أمين صاحبو و يهضر ليه مع الباطرون باش يدخلو يخدم و مايحطش السيفي ديال شي بنت للباطرون باش مايصحابوش راه صاحبتو و باغي يدخلها تخدم ( دمدومة)! داك التضامن لي كايخلي براهيم يتعاون مع السطاجير رشيد و يفهمو و يعطيه وقت و يهمل السطاجيرة رشيدة حيت لاداها فيها و عطاها وقت غايبان عنيبة و لا تعاون مع السطاجير الذكر غايبان” رجولة”! داك التضامن لي كايخلي بعض المدراء و المسؤولين لي خازنين ورا النضيضرات و الگرافاطات و الفرونسي و لونگلي واحد العقلية ذكورية مخززة كاتشوف انه المرا ” كيما كان الحال مامحتاجاش للخدمة حيت عندها الراجل و لا الاب لي يصرف عليها ” في حين الراجل محتاج يخدم باش يصرف على دارو و عندو مسؤولية ! اذن لاكان قدامهم راجل و مرا عندهم نفس التجربة و الكفائات غايفضلو يخدمو الراجل على المرا! و لا الراجل مثلا لي كايفضل فليكيب و لا السيرفيس ديالو فالعمل يخدم غير مع الرجال حيت العيالات كايشوف فيهم ” كايعياو دغيا” و لا ” كايحشمو” و لا ” غايطيحو ليه الشيفر” و لا ” فيهم فريع الراس” ! باغي المقاتلين لي يعيط يخدم معاهم تال نصاصات الليل فالبيرو و لي يتلاقا معاهم فالقهوة ….و كايشوف بلي ” المرا” ماغاتصلاحش ليه لهادشي ! في حين كاينين بزاف ديال العيالات مقاتلات تاهوما و تعول عليهم ينضيو ليك الخدمة ! كاينين بزاف ديال الرجال دايرين مافيات بيناتهم ! شي كايطلع شي و شي كايعاون شي و شي كايوري لشي و بالعكس كايشوفو فهاداك لي غايخدم معاه بنت و لا هاداك لي غايعطي وقت لسطاجيرة و يشرح ليها ” حميدة” “دمدومة” ” ضحية ديال البوسي باور” ! انا شخصيا على اعتبار اني حتى انا مرا خدامة ، كانشوف بلي هاد القضية ديال العيالات لي كايوصلو للمناصب بعطيان الزك للباطرون كاينة غير فدوك المجالات لي ماكاطلبش تقنية عالية و شي خبرة كبيرة، كاينة فدوك الخدامي لي البروفيل ديالك فيهم منو عاااداااد لامابغيتيش نتي تخدمي غاتجي وحدة اخرى تخدم و هادشي لي كايخليك معرضة للاستغلال المادي و المعنوي و حتى الجنسي حيت فقانون العرض و الطلب فاش كايولي العرض يفوق الطلب الثمن كايطيح ! اما فالمجالات لي كاطلب تقنية عالية كاينة الظاهرة العكسية ديال الراجل لي كايفضل الراجل على المرا ! المهندس لي كايفضل يخدم مع مهندس فحالو مثلا ! و التقني لي كايفضل يكون معاه تقني فليكيب ديالو ! و الاطار المالي لي كايفضل يجيب اطار مالي فحالو يخدم معاه حيت غايتفاهم معاه ! كاين لي مايقدرش يخدم معاك كمرا حيت شبعان عقد نفسية و ماقادش يحط دوك الافكار السلبية لي عندو على العيالات فالدار قبل مايجي للبيرو و باش يهني راسو كايفضل يخدم مع راجل فحالو ! و بجوجهم ! سوا هاداك لي كايعطي البوسط لشي وحدة ماكاتستاهلوش غير حيت كاتعطيه ينيك و لا هاداك لي كايفضل يخدم معاه راجل غير حيت ” راجل فحالو فحالو” ! بجوجهم خاص مهم شي كوردة مرطبة فالما و الملحة ربعاوعشرين ساعة و تبقا عليهم هاك بالاك هاك بالاك للمساطة تايطلبو منك الله و شرع ! حيت بجوجهم بعادين على مبدأ الاستحقاق و المردودية ! آ سيادنا راه ” لوميريت” خاص يكون هوا الحكم فسوق الشغل ! و عدم الالتزام بيه من طرف المشغلين و ارباب العمل كايخلي بزاف ديال العيالات اليوم فسوق الشغل يديرو الخدمة مضوبلا و المجهود مضوبل باش يثبتو لبوقلوة انهن قادات و يعول عليهن و و الله ماغايطيحو ليه الريتم ! و كاتلقاها فيها ليغيگل و اول نهار شادها الوجع و ضاربة بونستيل و واقفة على الخدمة حسكة كاتنضيها ليك ! و تلقاه ما فيه لا دم ماكايجيه حق الشهر و طااالق باقلو فالبيرو و طالق شي ماتش فبين سبور فتيليفونو كايتفرج فيه و خاشي صبعو فنيفو كايجبد الخنونة و يكورها و يلوحها …! كاتفضل تخدم الراجل على المرا ! وا ها الراجل ! طليه دروك !" "كاينين الرجال لي كايخدمو معاهم غير الرجال فحالهم وكايرفضو يخدمو معاهم العيالات غير حيت هوما “عيالات” و هادي تاهي ظاهرة منتاشرة بزاف و لكن قليل لي كايهضر عليها حيت كلشي مركز مع العيالات لي كايوصلو للمناصب بالنعاس مع الباطرون"
"قالت تقارير إخبارية، اليوم السبت، أن عناصر خفر سواحل تابعين لشرطة مضيق جبل طارق انتشلت البارح الجمعة جثة رجل قرب الرصيف البحري الخارجي بعد إفادة رجل كان كيصيد في المنطقة وبانت ليه جثة تطفو فوق البحر. وأضافت التقرير ذاتها، أن وحدة أمنية انتشلت الجثة ونقلتها إلى قاعدة بحرية، فيما فتح الطبيب الشرعي تحقيقا لمعرفة هوية الرجل وظروف وفاته. ولا تستبعد الشرطة أن تكون الجثة لأحد المهاجرين المغاربة الأربعة الذين اختفوا بعد غرقات لفلوكة ديالهم، في مضيق جبل طارق في 7 فبراير ، وهو القارب الذي كان يقل 7 أشخاص ، تمكن 3 منهم من السباحة إلى بر الأمان وتمكنوا من تقديم تفاصيل عن المفقودين الأربعة. —
الرابط الأصلي :
https://www.europasur.es/gibraltar/cuerpo-sin-vida-hombre_0_1549045661.html" "جبل طارق.. البحر لاح جثة واحد من الحراكَة لمغاربة اللي تقلبات بيهم لفلوكة نهار 7 فبراير"
"انتشر مساء اليوم الأحد 21 أكتوبر فيديو جديد كيبانو فيه شخصين كيقومو بالاعتداء جنسيا على فتاة، في جهة من المغرب، مازال مامعروفاش. الفيديو  صدم المغاربة، وبزاف منهم تداولوه عبر مواقع التواصل. كيبين الفيديو محاولة اغتصاب بنت بالقوة، واخا كترغب وتزاوگ الجاني، هاد الاخير هددها، وقالها عطني 200 درهم الا بغيتي مانديرلك والو، ونمارس عليك غي الجنس السطحي. واللي صور الفيديو حتى هو كيتباهى بالاعتداء على الضحية. والعديد من المغاربة نشرو التصويرة ديال الشخص اللي كيظهر في الفيديو، وطالبو البوليس بكشف حقيقة ماوقع واعتقال المجرمين بجوج." "فيديو اغتصاب جديد صدم المغاربة.. حقير كيطلب من الضحية 200 درهم الا بغاتو ميغتاصبهاش"
"ووزير النقل النرويجي، كيتيل سولفيك أولسن، علن اليوم الاربعاء على استقالتو من الحكومة باش يعطي الاولوية للمسيرة المهنية ديال مراوتو الي كتخدم كطبيبة. والكل رحب بهاذ القرار المثالي في ما يخص المساواة بين النساء والرجال. وقال الوزير النرويجي الي تعين فهاذ المنصب ف 2013: ” خدمتي كوزير ديال النقل والمواصلات عجباتني بزاف، وكونت نقدر نديرها حياتي كاملة، ولكن جات نوبت مراتي باش تبع حلمها. هادشي تفاهمنا عليه شحال هادي”. مراتو، تون سولفيك أولسن، تقبلات لمدة عام كطبيبة في مستشفى ديال الاطفال فالولايات المتحدة." "فالمغرب مصاب غير يفهمو ان المرا من حقها تخدم. وزير نرويجي استاقل باش يعطي الاولوية للخدمة ديال مراتو: نوبتها دابا باش تحقق حلمها"
"على طريقة العمليات الإجرامية التي تنفذ من قبل عصابات المافيا، أقدم شخصان على محاولة سرقة سيارة لنقل لفلوس. هادشي وقع بشارع كماسة، بحي المحاميد 7، ف عاصمة النخيل مراكش، زوال اليوم الإثنين. مصادر محلية قالت لـ”كَود” أن جوج كانو راكبين موطور كبير وحالو يخطفو صاك عامر فلوس. حسب مصدر “كَود” فإن الصاك كان فيه تقريبا شي 150 مليون سنتيم. واحد فهاد الشفارة كان هاز جنوية كبيرة وهدد بها الخدامة ديال شركة لنقل لفلوس. حراس الأمن الخاص التابعين لشركة “Brink’s” المكلفة بنقل الأموال قاومو هاد المتهمين الموجودين حاليا في حالة فرار. الحادث خلف استنفار كبير في صفوف المصلحة الولائية للشرطة القضائية وباقي الفرق الأمنية التي تسابق الزمن بهدف تشخيص هوية المتهمين وإيقافهما." "بوليس مراكش كيقلبو على جوج مجرمين كانو غايضربو 150 مليون من طوموبيل ديال نقل لفلوس"
"وكيل أعمال اللاعب المغربي اشرف حكيمي كذب صحيفة “ماركا” الإسبانية، فاش كتبت أن اللاعب جدد عقده مع ريال مدريد حتى 2023. وكيل أعمال حكيمي أكد في تصريحات صحافية أن هادشي اللي تكتب ما شي صحيح وان اشرف حكيمي مازال ما جدد عقده مع الريال بعد. وانضم فريق أرسنال الإنگليزي إلى الأندية، اللي بغات تعاقد مع لاعب المنتخب الوطني في الميركاتو الصيفي، من بينها تشيلسي الإنگليزي وجوفنتوس الإيطالي وباري سان جيرمان الفرنسي، إضافة إلى دورتموند الألماني، اللي بغى يحتفظ باشرف حكيمي بصفة نهائية من خلال شراء عقده." "وكيل حكيمي كذب “ماركا” والأرسنال دخل حتى هو على خط التعاقد مع اللاعب المغربي"
"باحثون لقاو أن المأكولات المصنعة كتسبب في الموت المبكر، وعلى رأس هاد المأكولات لاكَلاص حيت كيتسبب في سكتة قلبية وجلطة. وبحسب صحيفة “الگارديان” البريطانية، فإن العلماء توصلو لهاد النتائج بعد دراستين علميتين داروها على الأشخاص لي كياكلو كميات كبيرة من الأطعمة الفائقة التصنيع والمعالجة مثل لاگلاص وحبوب الإفطار والوجبات السريعة، وتبين أنهم معرضون بشكل أكبر للوفاة المبكرة. وتشير نتائج هاتين الدراستين، اللتين أجراهما باحثون من فرنسا وإسبانيا، إلى مجموعة متزايدة من الأدلة على أن الأطعمة الفائقة التصنيع والمعالجة لي فيها مكونات صناعية ومواد كيماوية وسكر ودهون مشبعة ومواد حافظة، قد يكون لها دور في عدد من الاضطرابات الصحية بحال السرطان والسمنة وارتفاع ضغط الدم." "لاكَلاص كيتسبب في الموت المبكر وكيدير السكتات القلبية"
"علمت “كود”، من مصدر مطلع، أن الأغلبية قررت، اليوم الأربعاء، تأجيل عقد الاجتماع ديالها اللي غادي تحسم فيه واش غادي تقدم شي مرشح باسمها لسباق رئاسة مجلس المستشارين. وجاء تأجيل هاد الاجتماع اللي كان غادي يكون عصر اليوم الأربعاء حقاش يتزامن مع انعقاد المجلس الحكومي، وكذا  المجلس الوزاري الذي سيترأسه الملك محمد السادس. وكشف المصدر نفسه، ل”كود”، ان الاجتماع ديال الاغلبية تقرر باش يديروه يوم غد الخميس." "الاجتماع ديال الأغلبية الحكومية تأجل لغدا لهاد السبب"
"الحركة الاقتصادية فالمغرب ماشي كلها واقفة. اللي محرك عندو اولوية خاصة. دابا اوربا عندها خصاص رهيب فالكمامات اي الماسك. فهاد الفترة بدات 3 شركات مغربية انتاج هاد النوع المهم. وفق مصدر رسمي ل”كود” فان المغرب ينتج اليوم 2 مليون كمامة. هاد الشركات الثلاث كتنتج هاد العدد. مهم بزاف. دابا كاين شركة من هاد الشركات الثلاث قالت باللي وجدات دابا 10 مليون كمامة. هاد الشي وقف مصدر “كود” محتاجينو فالبلاد. محتاجينو فالصبيطارات للاطباء للفرملية للمستخدمين للصيادلة لرجال القوات العمومية من جيش ودرك وامن …. لرجال السلطة لللي كيخرج برا. هاد العدد ممكن يكون كافي ايلى هاد لمغاربة بقاو فديورهم. وايلى الوضعية الوبائية بقات مزيانة ماشي بعيد المغرب يبدا يصدر فهاد الكمامات لاوربا اللي قريبة منا. اسبانيا محتاجاه بزاف بزاف وايطاليا كذلك وفرنسا وكاع اوربا محتاجين هاد الشي وكلهم كيتسناو الصين ترسل ليهم طلباتهم ايلى المغرب وجد هاد الشي غادي ينفع اقتصادها ويهز المورال الجمعي ديال لمغاربة" "سكوب. هادا خبار يهز المورال فهاد الفترة. المغرب كيصنع 2 مليون كمامة يوميا ف3 لوزينات وغير للاستهلاك الداخلي دابا وبقاو فديوركم باش نبداو نصدرو"
"في الوقت لي الناس كيشجعو على إرتداء الكمامات، خصوصا لي المغرب دار مجهود باش يصنعهم في هاد الجايحة، صفاء حبيركو قالت للمتتبعين ديالها انها شرات كمامات غير باش تحل بيهم الباب. صفاء حبيركو دارت فيديو في حسابها على أنستگرام حاطة بزاف ديال الكمامات، وقالت انها كتستعملهم غير باش تحل الباب، واخا ناس كثيرة محتاجاهم وكيشريوهم باش يحميو نفسهم من كورونا. الفيديوهات لي حطات حبيركو جابو ليها بزاف ديال الانتقادات، لأنه في الوقت لي الناس باقين كيقلبو على الكمامات وناس آخرين باقي ما لقاوش باش يشريوهم، صفاء حبيركو كتمسح بيهم وتحل بيهم  غير البيبان، وهذا تصرف فيه قلة الادب والجهل.  " "الجهل.. صفاء حبيركو: عندي كمامات كنحل بيهم غير الباب -فيديو"
"أكد بوبكر سبيك، الناطق الرسمي باسم المديرية العامة للأمن الوطني ومراقبة التراب الوطني، أن الأخبار الزائفة التي تتناول العمل الأمني تكون خطيرة على الإحساس بالأمن، ضاربا مثالا بالفيديوهات الأخيرة التي نشرت مؤخرا على منصات مواقع التواصل الاجتماعي. وأوضح سبيك عميد الشرطة الإقليمي، لـ”كود”، أن أحد الأشرطة الذي تم تداوله على نطاق واسع، مؤخرا، يتعلق بخلاف عرضي تافه بين أفراد عائلتين بأحد الأحياء الشعبية بفاس، مشيرا إلى أنهم خرجو كيتضاربو بالسلاح الأبيض، قبل أن تتدخل مصالح الشرطة القضائية بشكل حازم، حيث تم توقيف 10 مشتبه فيهم، ووضعهم تحت الحراسة النظرية. وأضاف سبيك، في ردّه على سؤال “كود” حول كيفية التصدي للأخبار الزائفة التي لها تأثير مباشر بالإحساس بانعدام الأمن، أن المشكل ماشي هو الفيديو الذي خرج للرأي العام، بل هو أن هذا النوع من الفيديوهات تخلق رجة عند المواطنين، مضيفا بالقول: “بهاد الفيديوهات كيبقاو الناس تقول أنه كاينة السيبة لأن الفيديو لا يوثق للتدخل الأمني”. وعودة للفيديو المذكور، يوضح المسؤول الأمني، الذي حل ضيفا على منظمة الشباب والمستقبل وحكومة الشباب الموازية للمساهمة في النقاش التفاعلي عن بعد حول: *دور الأمن الوطني خلال الأزمة الحالية”، أن داك الشريط اخرج من زاوية، وبعدها خرج من زاوية أخرى، وتم تقديمه على أساس أنه فيديو جديد. وأضاف قائلاً: “رجعنا بعد ذلك أمام عدة فيديوهات والوقائع الإجرامية هي نفسها، والخطير هو أنه تم إرفاق هاد الفيديوهات بتوضيب لعدة صور خطيرة وبشعة لضحايا تم التمثيل بالجثت ديالهوم وتقطيع رؤوسهم ونشرهم على أساس أنهم الضحايا المزعومين لداك الحادث الذي وقع بفاس”. وحذر الناطق الرسمي باسم المديرية العامة للأمن الوطني من نشر أخبار زائفة عن التي تمس بأمن المغاربة، سيما بين التي يعيش جزء كبير منها من السياحة، مؤكدا أن تلك الفيديوهات تخلق هلعا كبيرا عند المغاربة، ويتم التصدي لها. كما أوضح أن الإشاعة تخلق “الفوبيا” وتزعزع الإحساس بالأمن عند المغاربة." "مديرية الامن لـ”كود”: الإشاعة تخلق “الفوبيا” وفيديوهات دارت هلع كبير عند المغاربة وكتنصداو ليها"
"هاد العام، العالم كلو عاش رمضان استثنائي وكل واحد سد على راسو في دارو باش يحمي نفسو وعائلتو من فيروس كورونا المستجد. في هاد الفترة عرفنا بقيمة بزاف ديال الأوقات لي عشناهم مع صحابنا وعائلتنا وحبابنا، وهادشي لي خلا الممثل والمخرج رشيد الوالي يسترجع بعض الذكريات الجميلة مع عائلتو العام لي فات ملي تجمعو كاملين، الكبير والصغير على طبلة الفطور. الوالي عندو عائلة كبيرة وكل مرة كيتصورو مجموعين كيكونو كثر من 30 واحد، لكن هادشي كلو تعاويد حيت هاد العام كل واحد فطر مع عائلتو الصغيرة فقط. " "فنهار العيد.. رشيد الوالي كيتفكر الجماعة مع العائلة قبل ما تجي كورونا وكل واحد يسد عليه فدارو -فيديو"
"السبت اللي فات فالعشية دارت قناة “ارتي” ربورطاج الرملة المشفورة من بحورة لمغرب. شوهة وصافي. هاد الربورطاج هو تتمة لربورطاج كانت دارتو القناة هادي سنوات. فهاد الربورطاج تصور المغرب بلاد التسيب. مافيا حقيقية شكلوها طاشرونات ولاو ملايرية بزاف ونسجو علاقات مع السلطة٬ هاد المافيا كتستغل فقراء وكدمر البيئة وكهدد حياة الاف المغاربة كيشيرو ديور منبية بالغش. الفقرا كيجمعو الرملة من البحر. قدم الربورطاج شهادات من هاد العينة كتنهب رملة بحر حدا العرائش. خدامين مكرفصين بحميرهم “ما عندناش لفلوس. خاصنا لفلوس. ما عاجبناش هاد الشي اللي كنديرو ولكن خاصنا باش نعيشو” يقول احدهم. هادو حسب ما قالو فالربورطاج كيربحو شي 70 درهم للنهار. هادو بلا ما كيعيقو كيدمرو البيئة. هما كيقولو باللي “الرملة غادية وتنقص”. بين الربورطاج تدمير كتبان رملية حدا لعرايش. طبعا هاد الرملة اللي فيها الملحة كتخلص مع الرملة العادية باش كتطلع العمارات اللي منتاشرة فالمغرب كولو. كاين سطوكاج سري وكاين مافيا كاملة فيها كلشي مشارك. فالربورطاج هدرو على كتبان رملية جنوب كازا كتعرض للنهب. بزافت الكاميوات قدام كلشي خدامين كيشفرو. حسب عايشة بن محمدي٬ جيولوگ٬ فالكتبان الرملية كلات لعصا وخاصها سنوات باش تقدر ترجع. وفق تصريح الباحثة فالجيولوجيا للقناة ف55 بالمائة من الرملة المستعملة فالبني فالمغرب من هاد الرملة ديال البحر اللي ما صالحاش. هاد النسبة كتعني ان 30 مليون طن يوميا كتنهب من لبحورا. اي رملة ما عندها اصل. رملة ما معروفش اصلها. قدمات القناة نموذج اخر من هاد النهب فبحر سيدي بوغابة حدا لقنيطرة. نفس العملية. وجبدو حادثة انهيار عمارة اللي مات فيها 18 شخص. المهندس سعد الشرقاوي قال للقناة باللي هاد الحادثة عندها علاقة بالرملة ديال البحر. حسب احصائيات قدمها للقناة فكاين 60 الف حادث فاوراش لبني فالمغرب وكاينين كثار كيموتو. الفضيحة فهاد الربورطاج اللي عرى بزافت لحوايج فالمغرب هو ان هناك تواطؤ من جميع السلطات مع هاد المافيات.     " "الرملة المشفورة شوهات المغرب على “أرتي”: مافيا الطاشرونات لملايرية كتدمر بحورا المغرب وكتشفر 30 مليون طن رملة فاليوم وهاد الشي خطير فالبني واستغلال للفقرا"
"هوت عوامل عدة مثل تفشي الفساد، سوء التظلمات الجماعية، وضعف الثقة في المؤسسات لدى المغاربة، بالمغرب في مؤشر الدول الهشة، الذي كان سمى فيما سبق الدول الفاشلة، إلى 78 من أصل 178 شملها التصنيف الصادر حديثا. وسجل المغرب تراجعا كبيرا بخمسة مراكز عن آخر تصنيف صدر العام الماضي، حسب معطيات المؤشر الصادر عن مجلة “فورين بوليسي”، بدعم من صندوق السلام الأمريكي." "بسبب فقدان الثقة ف المؤسسات والفساد..المغرب ضمن البلدان الهشة"
"شفار في إسرائيل قدر يدخل البنك ويشفر الفلوس بطريقة مثيرة ومضحكة في نفس الوقت. السيد لي عندو 47 عام دخل للبنك هاز في يدو أفوكا على أساس أنها قنبلة يديوية، وهدد بيها الموظفين باش يجبدو ليه الأموال. الشفار المطور شفر 2 بنكات في شهر واحد، وفي كل مرة كيخلع الموظفين بالأفوكا وكيقول ليهم إلا مجبدتوش الفلوس غادي نلوحها ونتفركعو." "شفار مسخوط. شفر 2 بنكات ب”أفوكا”"
"البابارتزي صورو النجمة العالمية سلمى حايك وهي غادية تعشى مع راجلها الملياردير فرانسوا اونري بينو.  وبانت حايك لابسة كسوة فضفاضة بكمام طوال من تصميم الماركة العالمية  “Gucci”، وثمن هاد المسوة فايت 2500 اورو حسب ما اكدات بعض التقارير الصحفية.  سلمى حايك قليل فين كتبان هاد الايام الاخيرة، ومقابلة الاكثرية اعمالها الفنية وعائلتها. " "سلمى حايك بانت مع راجلها الملياردير الفرنسي بينو بكسوة ساوية الزبابل دالفلوس – تصاور"
"في عامين، قدرات الشطاحة مايا دير بلاصتها وتولي عندها قاعدة جماهيرية كبيرة، لي معظمهم تعرفو عليها ماشي البشطيح ولكن بالبوز لي ديما خالقاه. المزابية زادت نغزة وولاو صداعاتها كثر من شطيحها (بسيف، كورونا مانعة التجمعات)، داكشي علاش اختارت تولي تجمع في مواقع التواصل، وتعطيها للسبان والمعاطيات. والتبركيكة لي جابت “كود” أن عدد من المواقع الإلكترونية بغا يصور مع مايا هاد السيمانات لي دازو، وقالت ليهم خلصوني عاد نصور معاكم. مايا طلبات 5 آلاف درهم لتورناج ديال 10 الدقايق، وقالت انها غادي تكون واقعية وصريحة (يعني المشاهدات مضمونين). غير هو واقعيتها وصراحتها ساويين 5 الاف درهم…  " "الشطاحة مايا مشات بعيد.. من بعد “الشُهرة” ولاّت كتطلب الفلوس من الصحافيين"
"تلقى فريق النادي الرياضي المكناسي لكرة القدم ضربة جديدة  تزادت على المشاكل اللي كيعيشها أصلا الفريق. فقد قررت لجنة الأخلاقيات بالجامعة الملكية المغربية لكرة القدم، توقيف كريم العراقي رئيس لجنة تصريف الأعمال بالنادي المكناسي لمدة سنة كاملة عن ممارسة أي نشاط رياضي. وجاء تقويف العراقي لمدة سنة بسبب الأحداث التي عرفتها مباراة “الكوديم” مع الرشاد البرنوصي بتاريخ 17 أبريل 2021 على أرضية ملعب سيدي مومن ف كازا، لحساب الجولة 18 من بطولة القسم الوطني هواة." "ضربة للكوديم.. الجامعة وقفات كريم العراقي رئيس لجنة تصريف الأعمال ف النادي المكناسي لمدة عام وها علاش"
"كشف صحيفة “لُوبَارِيزْيَانْ” الفرنسية أن البوليس تدخلو باش يوقفو عرس ديال فرانساويين من اصول جزائرية خلق ضجة كبيرة في مدينة شيل الفرنسية ضواحي العاصمة باريس. وحسب الصحيفة، فالعرس تسبب في شل حركة المرور وصداع كبير. الموسيقى كانت مجهدة بزاف والكلاكصون خدّام، والبعض كان مخرج راسو من الطُومُوبِيلاَتْ.  وأفادت الصحيفة الفرنسية الواسعة الانتشار بأن البوليس حرروا أزيد من 80 مخالفة مالية وصلات القيمة ديالها تقريبا لـ8000 أورو، وحيدات للبعض نقط من البيرمي، وماشي غير هادشي بلدية المدينة وقفات عقد قران العرسان بسبب هاد الضجة اللّي وقعات. اما العروسة، رحمة، فصرحات للصحيفة انها تصدمات، وعمتها سخفات فاش وقفو ليهم العرس. واضافت انها متأكدة انهم منعو العرس حيت عنصريين بما انهم من اصول جزائرية. المقال الاصلي: https://www.leparisien.fr/seine-et-marne-77/chelles-le-cortege-se-transforme-en-rodeo-le-mariage-est-annule-13-09-2020-8383980.php" "البوليس ففرنسا تدخلو باش يوقفو عرس ضواحي باريس ماحتارموش فيه قانون السير وصدعو الناس بالكلاكصون ودارو روينة.. والعروسة: ماكاينش من هادشي منعو العرس غير عنصرية منهم حيت اصلنا جزائري"
"المغرب خدا عدة إجراءات باش يحد من انتشار فيروس كورونا، “كود” سولات المغاربة على شنو رأيهم فيها؟ الناس قالو ان الدولة كدير لي عليها والشعب حتى هو خاصو يحافظ على النظافة ويبعد من التجمعات، وماشي يسحابلو هادي عطلة، ويمشي يسافر ويتجمعو العائلات ويطلقو الدراري فالزناقي.. وطالبو المغاربة الدولة ايضا تسد اي باب يقدر يجي منو الريح، بحال الجوامع والبيران والقهاوي والطوبيسات وغيرهم.. باقي التفاصيل في الفيديو " "ميكرو طروطوار كود. المغاربة فرحانين بالاجراءات لي دارت الدولة للحد من انتشار كورونا ولكن مزال خاصها تسد الجوامع والبيران والقهاوي.. والشعب خاصو يجمع راسو"
"علمت “كَود”، أن ضابط شرطة يعمل بمقر المنطقة الأمنية بن مسيك بالدارالبيضاء توفي صباح أمس الجمعة بعد سكتة قلبية مفاجئة ألمت به في الساعة 8 صباحا،  مباشرة بعد بداية دوامه اليومي. ولم تنفع الإسعافات الأولية اللازمة التي تلقاها في إنعاش قلبه، حيث أسلم الروح قبل وصوله إلى المستشفى الإقليمي بن مسيك، وتم دفن المرحوم بمقبرة الغفران بالدارالبيضاء بحضور أفراد عائلته وأقاربه ومسؤولين أمنيين بالدارالبيضاء." "ضابط شرطة فكازا جاتو سكتة قلبية في مقر المنطقة الأمنية بن مسيك ومات قبل ما يوصل للصبيطار"
"قالت الشبكة الامازيغية من اجل المواطنة ان 3 من مناضلها تعرضو لاعتداء من طرف مجموعة من الرحل ف منطقة تيزنيت قرب منطقة اكلو.
وقالت الجمعية التي تعد من كبريات التنظميات الامازيغية ف المغرب ان الرعاة  اعتدوا على مناضليها بواسطة الرشق بالحجارة مدججين بالهراوات، والملاحقة بسيارة رباعية الدفع مع التهديد،”مباشرة بعد ذلك لجأ الضحايا إلى سرية الدرك بأكلو لتقديم شكاية، وبعد أخذ وردّ مع عناصر الدرك تمّ الاستماع إلى أقوالهم وإخبار النيابة العامة المختصة بالواقعة، ولكن عناصر الدرك تأخروا لما يفوق ساعتين في الانتقال إلى عين المكان حتى اختفى الرعاة المعنيون عن الأنظار، في حين أكدّ شهود عيان من ساكنة الدوار الواقعة.”
للاشارة تعرف منطقة سوس حراكا  مهما بسبب اعتداء الرحل على زراعات و دواوير المنطقة  و ايضا اعتداءات جسدية على  الفلاحيين دون تدخل من طرف السلطات مادفع الجمعيات السوسية الى تأسيس تنسيقية أكال و تنظيم مظاهرة في الرابط و الدار البيضاء  و بدء حوار مع الوزارات المعنية." "الرحل ضربو مناضلين أمازيغيين ف تزنيت"
"تقريبا 4000 سائح فرنساوي و3000 إسباني حاصلين فالمغرب فمختلف المناطق، من بعد ما تعلقات الرحلات من وإلى هذ البلدان لتفادي انتشار السلالة الجديدة لفيروس كورونا المستجد، وهكذا سفارات البلدين بجوج نظمات رحلات استثنائية، بحرية وجوية، باش ترجع رعاياها. وخدات سبانيا تصريحة لرحلة استثنائية كانت الأحد لمدرير، واستفدو منها 350 راكب، كيف مشاو 800 سائح فرحلة كانت السبت للجزيرة الخضراء، ومن المقرر يكونو رحلات بحرية الأربعاء والخميس. وحتى فرنسا خدات ترخيص لتنظيم رحلات استثنائية جوية لرعاياها، ومازال غتكون رحلة بحرية لمارسيليا ف10 ابريل. هذ القرار اللي تاخداتو السلطات المغربية، ف30 مارس، لإغلاق الحدود مع إسبانيا وفرنسا، خلا الزحام والتدافع يوقع فالمطارات للرجوع فالرحلات الأخيرة المتبقية، إلا أن الآلاف بقاو حاصلين. https://www.lefigaro.fr/voyages/maroc-des-avions-et-ferries-pour-rapatrier-des-milliers-de-touristes-francais-et-espagnols-20210406" "بعد تعليق الرحلات.. 4000 فرنسي و3000 صبليوني حاصلين فالمغرب"
"طفل في عمرو 7 سنين لقا راسو مضطر باش ياكل 5 ديال الوجبات في النهار باش يعتق الأب ديالو لي مريض وخاصو الدم. وقالت شبكة “سكاي نيوز”، أن الاب عندو سرطان الدم “اللوكيميا” ومحتاج لزراعة نخاع عظم، وولدو هو الوحيد في العائلة لي جسمه كيتوافق مع جسم باه. ولكن لضمان سلامة الطفل خلال الجراحة، عليه أن يزيد من وزنه، بتناول المزيد من الطعام، وتحديدا كميات من الروز واللحم. ويحتاج زيكوان لأن يصبح وزنه 45 كيلو، قبل التبرع." "باش يعتق الأب ديالو من الموت. طفل كياكل 5 وجبات في نهار"
"معتقل حراك الريف أشرف اليخلوفي، لي تعتاقل مع مجموعة الزفزافي، كيعاني منذ إعتقاله بوفاة أحبته، ويمكن هو أكثر شخص فقد الأحبة فالحراكيين. اليخلوفي كان ترزى فجدته وبعدها جده، واليوم فالصباح مات الأب ديالو، ومازال مابانش واش الادارة العامة للسجون غاتعطيه شي رخصة استثنائية لحضور الجنازة، أو لا." "معتقل الحراك أشرف اليخلوفي كيعاني فعام الحزن. بعدما ماتو جداه وجدو مات هاد الصباح باه"
"علنت وكالة التعاون الأمني الدفاعي بللي المغرب تعاقد معاها على اقتناء 25 عربة مدرعة من طراز M88A2 HERCULES. وأكدات الوكالة الامريكية، لبارح الثلاثاء فبيان ليها فالصفحة ديالها الرسمية، بللي وزارة الداخلية اتخذات قرار بالموافقة على عملية بيع المركبات، بالإضافة لمعدات أخرى تقنية مساعدة، بتكلفة تقدر بمبلغ 239.35 مليون دولار. ورفعات الوكالة وثيقة للكونكَريس باش تبلغو بهذ البيع اللي غيتم فالقريب العاجل، وهذشي وفق القانون. واعتبرات الوكالة بللي هذ البيعة وشرية مهمة، لأنها غادي تدعم السياسة الخارجية والأمن القومي ديال ميريكان، من خلال تحسين أمن احد الحلفاء الرئيسيين اللي هو المغرب، وكذلك من اجل تحقيق الاستقرار السياسي والتقدم الاقتصادي فشمال إفريقيا." "المغرب غايشري 25 من المدرعات حربية من مريكان ب239 مليون دولار"
"علنات وزيرة الخارجية البلجيكية، صوفي فيلميس، أن مهام سفير بلجيكا لدى جمهورية كوريا الجنوبية، بيتر ليسكوهير ( Peter Lescouhier)، سالات، بعدما بانت مراتو في فيديو كاتصرفق موظفة وسط بوتيك ديال الحوايج في العاصمة سيول. الواقعة طرات فشهر أبريل اللي داز، بعدما مشات السيدة اللي خدامة ف البوتيك تسولها على شي بياسة قيساتها، لكن زوجة الدبلوماسي البلجيكي، شيانكَ شيويه تشيو (Xiang Xueqiu)، كعات ومن تما بدا الاعتداء. وبان في فيديو المراقبة أن مرات الدبلوماسي جرات الموظفة من يدها، وملي جات سيدة ثانية تفكهم جمعاتها معاها حتى هي بتصرفيقة. البوليس كانو توصلو بشكاية من الضحية و من بعد فتحو لونكيط وغادي يتبعو القضية مع السفارة البلجيكية باش استامعو لمرات السفير فهاد القضية خصوصا بعد القرار اللخر ديال الخارجية البلجيكية بإنهاء مهام سفيرهم ف سيول. " "سفير بلجيكا فـ كوريا الجنوبية طار من بلاصتو بعدما مراتو صرفقات موظفة فـ بوتيك ديال الحوايج – فيديو"
"كشفت المديرية العامة للأمن الوطني، مساء اليوم الجمعة، أن عدد الموقوفين بسبب خرق حالة الطوارئ الصحية، بلغ خلال الأربع والعشرين ساعة الماضية 4261 شخصا، تم إيداع 2125 منهم تحت الحراسة النظرية كشفات على أن إجمالي الأشخاص المضبوطين منذ بدء حالة الطوارئ وصل لـ65.390 شخصا، بينهم 34.936 تم وضعهم تحت الحراسة النظرية وتقديمهم أمام النيابة العامة." "اللّي خرقو حالة الطوارئ الصحية فالمغرب تجاوزو 65 ألف "
"  أصدر الملك محمد السادس بمناسبة عيد العرش أمره السامي بالعفو على مجموعة من الأشخاص، منهم المعتقلين ومنهم الموجودين في حالة سراح، المحكوم عليهم من طرف مختلف محاكم المملكة وعددهم 1446 شخصا. وينتظر أن يلتقي الملك محمد السادس خطابا بمناسبة عيد العرش الذي يمر هذه السنة في ظروف استثنائية بسبب تفشي “كورونا”.  " "عفو ملكي على 1446 شخص بمناسبة عيد العرش وفيهوم اللّي فحالتي اعتقال وسراح"
"واخا قاطعين الكلام مع بعضياتهم، على الأقل ظاهريا، لكن كشفات صحيفة “ديلى ميل” البريطانية، أن الأميران هاري و وليام، تجمعو و وافقو على تمثال الأم ديالهم الأميرة ديانا. التمثال غادي يتم الكشف عليه في شهر يونيو اللي كيتزامن مع عيد ميلادها 60 كون بقات حية، و اللي غادي يكون في قصر كينسينكَتون. أبناء أشهر أميرة في العالم ختارو النحات “إيان رانك برودلي” هو اللي يصوب ليهم التمثال، والمتتبعين كيتمناو أن هاد تمثال الأم يكون هو سبب الصلح بين الخوت اللي مكيدويوش مع بعضياتهم من مدة." "الأمير هاري و خوه ويليام تافقو على تاريخ الكشف على تمثال الوالدة ديالهم الأميرة ديانا"
"أكد مصدر مطلع، لـ”كود”، أن رئيس الحكومة سعد الدين العثماني، أصدر اليوم الثلاثاء، ترخيصا استثنائيا يسمح باجتياز مباراة أطر الأكاديميات الجهوية للتربية والتكوين لمن تقل أعمارهم عن 50 سنة. ويأتي إصادر هذا الترخيص الاستثنائي، الذي وقع عليه رئيس الحكومة، في ظل التصعيد الذي تخوضه تنسيقية الأساتذة “المتعاقدين”، والتي أكدت في بلاغ لها أنها تستعد لخوض إضراب وطني يومي 3 و4 من شهر دجنبر المقبل، والدخول في أشكال احتجاجية جديدة." "الحكومة رفعات سن اجتياز مباريات أساتذة “الكُونْطرَا” لـ50 عام"
"بعدما طالب بتديل المادة 47 من الدستور المغربي، اختار رئيس الحكومة، سعد الدين العثماني، الرد على الكاتب الأول لحزب الاتحاد الاشتراكي للقوات الشعبية، إدريس لشكر من إيطاليا التي حل بها لحضور الملتقى الرابع لفروع حزبه هناك. وقال رئيس الحكومة، خلال انعقاد هاد الملقتى الرابع، أن التفكير فتعديل الفصل 47 من الدستور هو تفكير معندو شي معنى وضيق، مضيفا بالقول: “هادشي معندو حتى شي معنى وخا مكاين حتى شي حاجة كتمنع من تعيين شخص آخر إذا فشل رئيس الحكومة في تشكيل حكومته”. وكان لشكر قد صرح في حوار له مع يومية “الصباح”، أنه “لابد من التفكير في الفهم الضيق الذي يعرفه الفصل 47 من الدستور”، والذي ينص على تعيين رئيس الحكومة من الحزب السياسي الذي تصدر انتخابات أعضاء مجلس النواب، وعلى أساس نتائجها. وطالب بتعديل هاد الفصل." "بنعرفة كيرد على لشكر: التفكير فالمطالبة بتعديل المادة 47 من الدستور تفكير معندو حتى شي معنى وضيّق"
"قال المهدي بنسعيد، عضو المكتب السياسي لحزب الأصالة والمعاصرة، ورئيس لجنة الخارجية في البرلمان سابقا، إن “الاستراتيجية  البرغماتية لي دار المغرب بالعلاقات الدبلوماسية مع اسرائيل ممكن تساعد القضية الفلسطينية أكثر من السابق”.
بنسعيد، عطا تفسير مهم لعودة العلاقات الدبلوماسية بين المغرب واسرائيل، وشبهها بعودة المغرب للاتحاد الافريقي وبالقطيعة مع الكرسي الفارغ.
وأوضح بنسعيد، في حوار مع “كود” :”كيفما كتعرفو جالية مغربية قوية في إسرائيل جالية يهودية عبر العالم قوية دائما دعمت القضية المغربية خاص يكون هناك واحد الإعتراف لهاد المجهود ليكا تقوم به وتشبتهم بالمغرب و بسيادة المغرب”، مشددا :”حنا  عندنا علاقة تاريخية خصنا نتمسكو بهاد العلاقة و فنفس الوقت هذا لا يعني اننا كنتخلاو على  القضية الفلسطينية بالطبع الشعب المغربي كيعتابرها من القضايا الأولى لي ديما دافع عليها”. وتابع :”هذا لا يعني واحد ضد لاخور بالعكس يمكن كاع ايلا كان المغرب واجد و فاتح النقاش مع إسرائيل يمكن اكون واحد الإجتهاد من المغرب باش احل هاد القضية و يزيد ادافع على القضية الفلسطينية أمام إسرائيل”. واليكم نص الحوار: “كَود”: كرئيس سابق لجنة الخارجية هاظ القرار ديال ترامب واش كان متوقع فهاد الظرفية؟ متوقع لا منتظر، لان كيفما عرفتو سنين و سنين والدبلوماسية المغربية كادير مبادرات و محاولات باش تقنع الكونجرس الأمريكي باش تقنع الرئاسة الامريكية.
اعتقد كيفما علن عليها السيد وزير الخارجية باش ما نكررش كلامو، بان هذا  العمل بدا هادي من عامين ولا 3 سنين  في لقاءات رسمية و غير رسمية . وما يمكن لينا غي نفرحو كشعب مغربي أولا و كفاعلين سياسين على هاد القرار لي كايبين عدالة القضية المغربية والقضية الوطنية.
دبا اليوم خاص نجتاهدو كذلك نحن  كأحزاب سياسية باش الحزب الديمقراطي يستمر في مثل هاد القرارات و مايكونش واحد القطيع”. كَود:  كتفكرو نتوما في حزب الأصالة والمعاصرة ديرو هاد الدور الدبلوماسي مع الحزب الديمقراطي؟ حنا فتحنا علاقاات منذ سنين  و دبا خاصنا نزيدو نكتفهوم من هاد العلاقات باش اكون واحد الضغط إيجابي مع الحزبين لي كاينين ف الجونجرس باش مايستاعملو القضية المغربية في اللعبة السيساوية الداخلية عندهم خاص تبقى قرار سيادي ديال رئيس الدولة. لأن في الأخير كما قال الرئيس الأمريكي المغرب عتارف ب أمريكا سنة 1777 إذ انه كاين تاريخ مشترك بين الدولتين  خاص دائما نذكرو هاد التاريخ المشترك و العلاقات الاستراتيجية ولي بدات منذ 1956 تقريبا. “كَود”: واش كايعني هاد القرار ديال الإعتراف بسيادة المغرب على الصحراء نهاية المشكل ديال الصحراء؟ بالطبع لا. كاين ما زال بعض دول أعضاء  ديال مجلس الأمن تا هوما خاص نقنعهوم ولكن قرار ترامب نقطة جد جد إيجابية خصوصا وأن امريكا عضو دائم في مجلس الأمن . الولايات المتحدة الامريكية من اقوى الدول حاليا وايضا عضو دائم  في مجلس الأمن  هادا كيخلي الأعضاء الآخرين يراجعو المواقف و القرارات ديالهم ويمشيو ف الموقف  العادي المتمثل فب القضية المغربية. “كَود”: مسألة عودة العلاقات الديبلوماسية بين المغرب و اسرائيل، شفنا بلاغ السياسي ديالكم كتأييدو اي خطوة في إطار العلاقات مع إسرائيل هذا كيعني قبلوكم التطبيع ؟
لا خصنا نعطيو واحد مفهوم سياسي لهادشي ما جاش من فراغ هناك تشاورات هنا وهناك وكاين بالطبع كيفما كتعرفو جالية مغربية قوية في إسرائيل جالية يهودية عبر العالم قوية دائما دعمت القضية المغربية خاص يكون هناك واحد الإعتراف لهاد المجهود ليكا اقوم به وتشبتهم بالمغرب و بسيادة المغرب،  يمكن عكس بعض الجاليات اليهودية في دول اخرى .
حنا  عندنا علاقة تاريخية خصنا نتمسكو بهاد العلاقة و فنفس الوقت هذا لا يعني اننا كنتخلاو على  القضية الفلسطينية بالطبع الشعب المغربي كيعتابرها من القضايا الأولى لي ديما دافع عليها. هذا لا يعني واحد ضد لاخور بالعكس يمكن كاع ايلا كان المغرب واجد و فاتح النقاش مع إسرائيل يمكن اكون واحد الإجتهاد من المغرب باش احل هاد القضية و يزيد ادافع على القضية الفلسطينية أمام إسرائيل. هادي فرصة جديدة لأن  العالم تغير حنا مابقيناش في الستينيات العالم تغير هادي فرصة باش المغرب إلعب واحد الدور إيجابي  بالنسبة القضية الفلسطينية ،العلاقة المغربية مع الجالية اليهودية لا تعني انه هناك نقف في التعاون  وفي الدعم عن القضية الفلسطينية. “كَود”:   البلاغ ديال الديوان الملكي كيتكلم على التنسيق التعاون في الجانب العلمي والسياحي، واش ممكن نسمعو انه غايكون تعاون حتى في الجانب السياسي وزيارات أحزاب سياسية و تبادل سياسي وثقافي؟ مانتسرعوش .
المنطق لي مشا بيه البيان الأول و لا الثاني ديال جلالة الملك  هو أن  هادي فرصة باش اكون واحد العلاقة مع الجالية اليهودية بإسرائيل بفتح الخطوط الجوية وباش الطائرات تجي  ل المغرب و كان ديما كايجيو المغرب عبر التاريخ وحنا هادشي عارفينو والكل كيعرفو..امشي غي ل وزان ولا الصويرة …
وبالمنطق السياسي كنقول نربطها بالقضية الفلسطينية ايلا غاندافعو على هاد القضية غاندافعو عليها مع الأمم المتحدة  و مع المعنيين بالأمر اسرائيل .
ايلا كنا سادين معاهوم علاقات كيفاش غادي نتواصل مع هاد الناس؟
اليوم سياسة الكرسي الفارغ فشلات، كلنا نتذكر في التسعينيات لما قرر المغرب اخرج من الاتحاد الأفريقي واليوم فاشلة.. فاش الدول العربية  كتقول هاد الدولة ماغاديش نعتارف بيها  و مانهضرش معاها وهيا تزيد تقوا ودير حلفاء جدد والخاسر هو الشعب فلسطين .
تبين لينا بلي الاستراتيجية  البرغماتية ممكن تساعد القضية الفلسطينية.
وشفت بعض الهاشتاغات فمواقع التواصل الاجتماعي فيها المغرب أولا هادو   ليكادافعو على البرغماتية ديال السياسة المغربية،  نعم المغرب هو الأول بالطبع تا حنا عندنا مصالح خص نقنعو شركات اجنبية باش تجي المغرب.
هاد القوة ممكن تعطينا واحد الفرصة باش نزيدو ندعمو القضبة الفلسطينية .
انا مطمئن عبر البلاغ الأخير ديال جلالة الملك ان القضية الفلسطينية مازالة من  القضايا الأولى ديال المغرب وعند الشعب المغربي أيضا وأي مغربي سولتيه غادي يقول ليك ماغاديش نتخلا على فلسطين.
وجا التصريح الأخير ديال الرئيس الفلسطيني كيأييد هاد القضية وتفهم الوضعية ديال المغرب والأمور غادة على مايرام." "رئيس لجنة الخارجية سابقا المهدي بنسعيد فحوار مع “كَود”: العلاقات الدبلوماسية بين المغرب واسرائيل في صالح قضية فسلطين..واليهود المغاربة دارو تضحيات مع قضية الصحرا"
"من وسط الحجر الصحي، طلق الفنان المغربي زكريا الغفولي أغنية أمازيغية بعنوان “أويدا ياوا”، ولي كتب كلماتها ولحنها حسن ديكوك. الفيديو كليب ديال الأغنية عبارة عن مقاطع تصويرية خارجية لأماكن أمازيغية في المغرب والتصوير الداخلي كان في استوديو، ومن بعد دار المونطاج. الأغنية غادي تضرب المليون في مدة 24 ساعة وشادة الطوندونس في المرتبة الثانية من بعد ماتحطات على يوتوب. “أويدا ياوا” ماشي الأغنية الأمازيغية الأولى ديال الغفولي، حيت سبق وطرح أغنية “باهرة” لي حققات أكثر من 36 مليون مشاهدة. " "من الحجر الصحي.. زكريا الغفولي شاد الطوندونس بأغنية أمازيغية من كلمات حسن ديكوك –فيديو"
"كيفاش كيبغيو الشباب تكون مراتهم فالمستقبل؟، واش مستعدين انهم يتزوجو فتاة كيعرفو ماضيها؟، واش ماكاينش مشكل يتزوج الشاب فتاة مارسة معاه الجنس الرضائي؟، هاد الاسئلة طرحتهوم كود على مجموعة من الشباب التقتهم فالشارع وهادي كانت اجابتهم: " "ملف الاسبوع – بغيتها عذراء : ها اش قالوا الشباب المغاربة على زوجة المستقبل “ميكروطروطوار”"
"الناخب الوطني، ياسين بامو كيتسناو هو ومراتو كنزة اللي تزوج هادي عامين، يتزاد ولدهم اللول في الأسابيع المقبلة. ونشرات كنزة، تصويرة من جلسة تصوير خاصة هي وراجلها والكلب ديالهم، كتبان فيها كرشها خارجة، وبات الفرحة على الكوبل لي كيعيش في فرنسا.  ياسين كيتعتبر من بين اللاعبين المغاربة الدوليين لي قدرو يحققو نجاح لابأس بيه، واخا باقي صغير، واحترف من مدة مع فريق alnyaspor الفرنسي." "الفرحة مشتتة.. الكوايري ياسين بامو ومراتو كيتسناو ولدهم اللول"
"أطباء في الهند خرجو 33 بياسة من معدة شاب، فيها الماس وماكينة ديال الحسانة وطورنوفيس وزيد وزيد. الشاب لي سميتو يوغيش ثاكور، لقاو في كرشو الميكة حتى هي. بعدما دارو ليه فحص الأشعة السينية. وأخبرت الأم البالغة من العمر 30 عاما، الطاقم الطبي في MPN Khare بـ تشاتاربور في الهند: “ولدي كان أي حاجة لقاها قدامو كياكلها. لكن تخلعنا ملي شفناه كياكل حتى الحديد وداكشي الخطير”. ويعتقد الأطباء أن الرجل عندو مشكل ديال “فساد الشهية”، وهو اضطراب في الماكلة يتسبب في استهلاك المصابين لأشياء حادة. دابا دار العملية وغادي يخضع للعناية النفسية باش يتجاوز هاد المشكل." "أطباء تصدمو. لقاو 33 بياسة فيها طورنوفيس وماكينات ديال الحسانة في كرش مريض"
"الإدمان على التقاط الصور الذاتية “السيلفي” دفعات مسؤولين في النمسا باش يحلو معرض خاص غير بعشاق التصاور. المتحف هو فريد من نوعو فيه بزاف ديال الخلفيات وكل واحد يقدر يتصور حتى يسخف. هادشي طبعا ماشي فابور الدخلة تقريبا بواحد 150 درهم مغربية، وعند الزائرالحق يبقى لمدة 90 دقيقة فقط. واعترف المتحف أنه أول متحف مصنوع للإنستكَرام وللناس لي كيموتو على البوزات والألوان والفن." "لعشاق السيلفيات.. معرض مصنوع للانستكَرام لمحبي البوزات والتصاور"
"  لفظ ثلاثة أشخاص أنفاسهم الأخيرة وأصيبب خمسة آخرين، صبيحة اليوم الأربعاء، نتيجة لحادثة سير مروعة بين مدينتي كلميم وطانطان.  وإصطدمت شاحنة وحافلة لنقل الركاب بشكل قوي على الطريق الوطنية رقم 1 جنوب مدينة كلميم في إتجاه مدينة طانطان بالمقطع الطرقي راس أومليل، ما أسفر عن وفاة ثلاثة أشخاص في الحين وإصابة خمسة آخرين بجروح متفاوتة الخطورة، إذ يرجح أن الأحوال الجوية وسوء الطريق وعدم إحترام قانون السير، قد ساهموا في الحادثة المروعة . وانتقل عناصر الدرك الملكي والجهات المختصة لعين المكان، حيث تمت مباشرة التحقيقات الأولية ونقل القتلى الثلاثة لمستودع الاموات بالمستشفى الإقليمي لطانطان، وكذا الجرحى لمستعجلات المشفى لتمكينهم من العلاجات الضرورية." "طريق الموت. ثلاثة قتلى فكسيدة بين كلميم و طانطان"
"راجل في سوريا على سبة، طلق مراتو حيت مابغاتش تمسح كومونتير كتباتو لرسام في فايسبوك. القصة ومافيها أن السيدة عجباتها لوحة فنية وكتبات “لوحة زوينة بزاف. تسلم الأيادي” وجاوبها الرسام بكلمات ديال الشكر. الزوجة تشبتات بالكومونتير ديالها لأن مافيه حتى عيبو أمر عادي بزاف، لكن الراجل، مابغاش يدخل سوق راسو و مع المرض الذكوري ديال “الرجل الشرقي” طلع للسما وكبر الموضوع وحيح ووصلو في الأخير للطلاق." "راجل طلق مراتو حيت مابغاتش تمسح كومنتير فـ فايسبوك!"
"الحريك فشمال المغرب خلق دورة اقتصادية عند بزاااف دالناس. فمن الفنادق الرخيصة لي عمرات مزيان بشبان جايين من مدن مغربية باش يحققو حلمهم في الحريك سوا بالفلوس أو حركة مجانية مع الفانتوم حتا البحارة لي بعضهم شافو ان الحريك غادي يدخلو بيه الفلوس حسن من الحوت. دورية للبحرية الملكية بعرض سواحل طنجة شدات مؤخرا قارب صيد تقليدي خارج من مرسى العرائش وغادي بسرعة غير عادية للسواحل الإسبانية. هاذ القارب كان هاز تقريبا 6 أشخاص، رغم أن القانون فيه أن كل قارب صيد تقليدي يقدر يهز 3 بحارة صافي. البحار اعترف بعد توقيفه بتورطه في محاولة تهجير 3 أشخاص في مقابل مبالغ مالية. وأحبط الأمن والدرك مؤخرا عدد من محاولات تهجير العشرات من الحراكة عبر شواطىء نائية في اتجاه سواحل الجارة الشمالية التي تستفيد من الظروف المناخية لتنفيذ عملياتها، كما تم العثور على كميات من البنزين والقوارب والمحركات بعدد من أحياء المدينة." "رواج الحريگ. بحار فالعرائش استغل الباطو ديالو فالحريگ باش يدير لباس"
"علمت “كود”، أن موظف شرطة ينتمي لولاية أمن مراكش، نقل أمس الإثنين، إلى إحدى الصحات الخاصة، لتلقي العلاجات الضرورية، بعدما أصيب بجروح بليغة، أثناء مطاردته لمشتبه فيهما بتنفيذ عملية سرقة بحي الداوديات. وحسب مصادر مطلعة، فإن الضحية تلقى العلاجات الضرورية، وحالته الصحية تحسنت، مشيرة إلى أن مصالح ولاية أمن مراكش تجري حاليا أبحاث مكثقة لتوقيف المشتبه فيهما وراء الحادث، بالموازاة مع البحث الذي فتحت مصلحة حوادث السير في النازلة." "مطاردة أمنية لتوقيف جُوجْ شفارة سلات بإصابة شرطي بجروح خطيرة"
"حالة وفاة أخرى تسجلات فالضيعات الفلاحية الأسبانية، وهاد المرة فمنطقة خايين الأسبانية، بعد تسجيل وفاة بالعافية فاقليم ويلبا مات فيها مغربي وتصيفطات مغربية للسبيطار. الوفاة الجديدة وقعات لمغربي فضيعة ديال الزيتون لي وصل وقت جمع الغلة ديالو، حيث توفي مغربي عمرو 31 عام، فأول يوم عمل ليه، وخلال التحقيقات كتاشفات عناصر الحرس المدني أن السيد مول الضيعة كان مخدم الهالك بلا عقد عمل، لأنه أصلا ماعندو وراق. المغربي البالغ من العمر 31 سنة، مات بنوبة قلبية، ومول الضيعة لاحو فالسبيطار وخلاه تما، هادشي لي خلا السلطات تدخلات وملي كتاشفات أنه خدمو بلا وراق عتاقلاتو." "من بعد ما مات مغربي فضيعة ديال الزيتون السلطات الاسبانية شدات مول الفيرمة"
"الجدارمية المنتمين للقيادة الجهوية للدرك الملكي بفاس يتنفسون الصعداء بعد ظهور النتائج النهائية للتحاليل الطبية المخبرية التي أجرت عليهم طيلة اليومين الماضيين، وذلك بهدف التأكد من مدى إصابتهم بـ”كورونا” فيروس المستجد. ووفق ما كشفت عنه مصادر “كود”، فإن نتائج تلك التحاليل التي أجريت على أزيد من 300 دركي بفاس والنواحي أظهرت أنهم لا يحملون الفيروس، مؤكدة أن القيادة الجهوية للدرك بفاس كانت من بين المؤسسات السباقة لاتخاذ الإجراءات والتدابير الاحترازية التي أوصت بها السلطات المختصة. وعاشت مصالح الدرك الملكي بفاس، الأسبوع الجاري، حالة استنفار بعد إصابة دركي بالفيروس، بالإضافة إلى إصابة خمسة آخرين بمنطقة “الولجة” بإقليم تاونات، وهو ما دفع القيادة الجهوية لإجراء تحاليل طبية مخبرية على جميع العناصر الدركية المنتمية للقيادة المذكورة. وحرص القائد الجهوي للدرك الملكي منذ ظهور الوباء على تشديد المراقبة، واتخاذ إجراءات استباقية لمواجهة الوباء، من قبيل ارتداء الكمامات الطبية واحترام مسافة الآمان وغسل اليدين باستمرار، بالإضافة إلى تعقيم مختلف المرافق بشكل مستمر." "خاص. اكثر من 300 تحليلة تدارت على الجدارمية اللّي تابعين للقيادة الجهوية للدرك بفاس و”كود” جابت النتائج"
"من بعد سنوات دازت ديال الانتظار والترقب والتأخير للنهوض بالمشاريع التراثية، ومن بعد ما مجموعة من المآثر التاريخية فكازا تهملات وتهمشات، دابا مجلس مدينة كازا مع وزارة الثقافة قررو باش ياهلو هذ التراث المادي ديال المدينة. وحسب موقع “تيل كيل بالفرنسية”، مجلس المدينة صوت، فالجلسة ديالو العادية لنهار 23 يوليوز، على اتفاقية كتتعلق بحماية وإعادة تأهيل تراث المدينة، ممولة من طرف وزارة الثقافة بميزانية 50 مليون درهم، 15 لميون منها فقط لإنجاز الاعمال الداخلية. وهذ الاتفاقية، الموقع من طرف ولاية كازا و SDL Casa Patrimoine، بشراكة مع وزارة الداخلية والثقافة، غتعمل على ترميم وتأهيل ثلاثة ديال المواقع الأثرية: كاتدرائية Sacré-Coeur السابقة  وكذلك المواقع الأثرية توماس 1 وحديقة سيدي عبد الرحمن." "بعدما تهمل وتبهدل سنوات.. مجلس كازا خصص 50 مليون درهم لإعادة تأهيل تراث المدينة"
"ختاروا نشطاء مغاربة على مواقع التواصل الاجتماعي يضحكو شوية ويطنزو من بعدما اقترب فيروس “كورونا” للمغرب. “فيسبوك” ولا عامر بالبيبليكاسيونات الساخرة على الفيروس، خصوصا بعدما تسجلات إصابة بيه فالجزائر، وعاد إصابات فإسبانيا، وفرانسا اللي ماتو فيها جوج، بلا ما نهضرو على إيطاليا اللي تجاوزو فيها عدد المصابين 370 واحد، وماتوا فيها لحد الآن 12. الفيروس قرب للمغرب واحد الفيسبوكية سخرات من هذ الوضع، وقالت فتدوينة ليها رافقاتها برسم لخريطة إقليمية اللي كتبين عدد الإصابات بالفيروس فكل دولة مجاورة للمغرب بللي: “بقات غا موريتانيا ونقولو “نحن محاصرون يا جورج..” ما العمل؟”. ناشط آخر علق بدورو على اقتراب الفيروس من المغرب، وتساءل بسخرية واضحة، فتدوينة ليه: “واش عندنا خطة لمواجهة الوباء المحتمل والرهان منصب على الثوم والحرمل؟” وفنفس السياق، ناس بزاف مشاو فهذ الاتجاه، مجموعة منهم اقترحو علاجات بديلة للقضاء على “كورونا”، وأكدوا بللي المغاربة ما غايغلبهمش الفيروس وهوما كيتوفرو على “البوماضة الصفرا” اللي كتعالج كلشي. دوا كيقضي على كورونا فيسبوكي آخر كيشوف بللي الفيروس عمرو يدخل للمغرب لأنه محصن مزيان، وبالتالي قدم نصيحة للجيران اللي جاهوم المرض فتدوينة ليه مرفوقة بصورة للبوماضة الصفرة عملاقة فوسط الساحة الكاتدرائية فمدينة ميلان الإيطاليةد كيقول فيها: “الناس ديال الطاليان والجزائر الحل أمامكم فماذا تنتظرون؟”  من جهتو قال فيسبوكي آخر، فتدوينة ليه، بللي العشبة الكتامية كتقضي على كورونا، وقال للمتابعين ديالو: “اللي بغا الفيزا لكتامة عن طريق فاس أنا السبونسور ديالو”. وفتدوينة خرى ديالو حط تصويرة ديال الشريحة مرقدة، وكتب عليها تدوينة كتقول: “هذا الدواء الفعال لفيروس “كورونا”. المكونات: شريحة ممتازة، زيت زيتون ديال هذ العام، زريعة كتامية من بني حمد، زعفران حر شعرا”. واحد البودكاستر حتى هو علق بدورو، وبالنسبة ليه هذ الفيروس كي والو، حيت المغرب عندو دوا خطير يصلاح لكل دواء، واللي هو الحبة السوداء، وكيقول: “أصلا عندنا الحبة السودا ماعندنا مناش نخافو.. كنفكر نشد بيها جائزة نوبل للطب”. الحروز والحجابات.. دقة بطلة وماشي غير هذشي، “الفيسبوكيون” دارو حتى حرز باش يقضي على “كورونا”، ومن بينهم ناشط معروف بالسخرية ديالو من الرقاة الشرعيين. هذ خونا عرض الحرز للبيع، ورفق صورتو بتدوينة كيقول فيها: “تعلن الرابطة الوطنية للرقاة الشرعيين والحجامة عن اكتشافها للتركيبة المضادة لكرونا… حرز واحد ب180 درهم، علبة 10 حروز ب1200 درهم…” فيسبوكي آخر بدورو تكلم، فتدوينة ليه، على شي فقيه كيدير حجابات ضد كورونة غير ب100 درهم فتينغير." "مغاربة اختارو يواجهو الفيروس بالساركازم والضحك. البوماضة الصفرا والحجابات والحبة السودة.. فيسبوكيون اكتشفوا أخيرا دوا “كورونا”"
"صادق المجلس الحكومي، اليوم الخميس، على مقترحات التعيين في مناصب عليا، طبقا لأحكام الفصل 92 من الدستور، حيث تم تعيين موحى توريرة، عميدا لكلية العلوم والتقنيات، بجامعة القاضي عياض بمراكش – وزارة التربية الوطنية والتكوين المهني والتعليم العالي والبحث العلمي – قطاع التعليم العالي والبحث العلمي. – الزهرة الرامي، عميدا للكلية المتعددة التخصصات بآسفي، بجامعة القاضي عياض بمراكش – وزارة التربية الوطنية والتكوين المهني والتعليم العالي والبحث العلمي – قطاع التعليم العالي والبحث العلمي. – خالد القلعي، مديرا للمدرسة العليا للتكنولوجيا بالصويرة، بجامعة القاضي عياض بمراكش – وزارة التربية الوطنية والتكوين المهني والتعليم العالي والبحث العلمي – قطاع التعليم العالي والبحث العلمي." "ها شكون اطلع ليهوم الجُوكْ هاد السيمانة ف المناصب العليا وكولهوم ف التعليم العالي"
"قدم أقبايو الحسين، رئيس جمعية الكرامة للدفاع عن حقوق الإنسان بتطوان، معطيات جديدة لـ”كود” حول حادث مصرع الشابة حياة، التي كانت تنوي الهجرة بطريقة غير شرعية في اتجاه الجارة الإسبانية، بعدما تعرضت لطلقة نارية من قبل البحرية الملكية. وقال الحقوقي أقبايو، في تصريحات لـ”كود”، أن القارب المطاطي الذي كانت على مثنه الضحية كان يقل 22 شخصا، من بينهم شخصان يحملان الجنسية الإسبانية، وأحدهم يتلقى حاليا العلاجات الضرورية ببلاده، بعدما أصيب بطلقة نارية على مستوى الصدر. وكشف المتحدث لـ”كود”، قائلاً: “هاد الزورق كان خارج من سبتة المحتلة وشافتو عناصر البحرية الملكية بعدما دخل عن طريق الخطأ بالمياه المغربية وطلقات عيارات نارية بغية توقيفه قبل أن تصيب واحد الرصاصة الشابة حياة وماتت والحراكة المغاربة تقريبا كولهم مثقفين ويحملون شواهد عليا”. وزاد: “الحادث يعتبر رسالة لكل المسؤولين المغاربة من أجل وضع حد لهذه الحالة التي تعيشها البلاد والسؤال دبا هو علاش لم يتم اطلاق رصاصة عبر مدة زمنية طويلة في البحر الأببض المتوسط بين مليلية إلى مولاي بوسلهام في ما يتعلق بالاتجار في المخدرات، علما أن هاد عملية الحريك لا زالت قائمة إلى حد الآن”. وكشف رئيس الجميعة الحقوقية المذكورة عن تفاصيل مثيرة بخصوص الوضعية ديال لحريك، وأفاد أن “التسعيرة ارتفعت من 5 ألف درهم إلى 45 ألف درهم وكاين لوبي كبير كيخدم بشكل دقيق والقارب اللّي كان هاز الشابة حياة طلقو عليه الرصاص حقاش خارج من التراب الإسباني المستعمر لسبتة وكان مخلص من الناس اللي غادي يحركو وممخلصش من قبل المسؤولين على حراسة السواحل المغربية”. " "رئيس جمعية حقوقية لـ”كود”: كاين مافيا ديال تهريب البشر وها علاش تيراو بالقرطاس على الراحلة حياة والحرّاكة كولهوم مثقفين"
"اعلنت الاكاديمية ديال التعليم لجهة الرباط القنيطرة ان مديرها  محمد اضرضور غادي يدير لايف على الصفحة د الفايسبوك ديال الاكاديمية باش يدافع و يشرح  نظام التعاقد اللي بزاف من الاساتدة رافضينو. المثير  هو ان هذه اول مرة مسؤول يلجأ للتواصل عبر اللايف  ، هي بادرة مزيانة باش الادارة المغربية تخرج من القوقعة القديمة و تواكل التطور اللي كاين و لاباس غير ملي دارو صفحات ف الفايسبوك ولكن كيفاش غادي تتعامل مع التعليقات مثلا ؟ و الا كان فيها سب و شتم؟و ثانيا باش غادي نعرفوها صفحة رسمية ، راه بامكان اي واحد يدير صفحة و يسميها كما بغا؟ هذا مع العلم ان حتى صفحة الوزارة ف  براسها غير موثقة من طرف الفايسبوك بالعلامة الزرقاء.. بمعنى خص تتحط شوية د الضوابط  من طرف الوزارة عاد يمكن رسميا استعمال هاد التقنيات من طرف المسؤولين  قبل ما  توقع  الفضايح. بالاضافة الى ان مسألة تتدار الصفحات الفايسبوكية او تويتر  او مواقع الكترونية  لكل مديرية او وزارة مزال ما تتدار فيها شي قرار رسمي وبقات غير مرتبطة بمزاجية المسؤول، شي عندو و شي ماعندو .. " "سابقة ف الادارة المغربية: مدير كبير بغا يدير اللايف ف الفايسبوك"
"قال قيادي من حزب العدالة والتنمية في تصريح ل”كود” ان ما قام به فريق الحزب في مجلس المستشارين بعد امتناعه عن التصويت على المادة 9 من قانون المالية “تخربيق وغادي يدخل الحزب فتشويش ما محتاجهمش وكيسيء لصورتنا”. المصدر اكد ل”كود” ان فريق “الاحرار” بخصوص هاد الموقف “عندو الحق يدير هاداك البيان ينتاقد فيه “دوبل لونگاج”. المصدر قال ل”كود” راهم دارونا فمشكل كبير. كيفاش فريق الحزب فمجلس النواب كيدير تعديلات وكيصوت وكيجي فريقنا فمجلس المستشارين وكيدير “اللا موقف” ما عارض ما وافق. المصدر اكد ل”كود” انه في مجلس النواب كان اعضاء الفريق على اتصال مع قيادة الحزب ودارت اللي قالها ليهم. وفق مصدر اخر ل”كود” فان الثلاثي الشيخي وحامي الدين والعبادي هما اللي مارسو ضغط كبير باش يمتانعو. المصدر قال ل”كود” ان هادو التاقطو المشاداة اللي كانت فالمجلس الحكومي بين مصطفى الرميد وزير الدولة المكلف بالمجتمع المدني وحقوق الانسان وبين وزير الداخلية عبد الوافي لفتيت بخصوص هاد المادة وناضو دارو مداخلات قوية ضد قانون المالية. غير هو اثناء المناقشة مع وزير المالية والاقتصاد محمد بنشعبون السبت اللي فات ما دخلوش ما ناقشوش وهاد الشي علاش الامتناع عن التصويت." "قيادي فالبي جي دي لـ”كود”: اللي دارو فريقنا ف”المستشارين” تخربيقة كتسيء لينا والاحرار عندهم الحق "
"علنات فاتي جمالي، اليوم الأربعاء، شفاءها من فيروس كورونا المستجد بشكل تام. جمالي، اللي كانت تقاست بالفيروس هذي سيمانة، نشرات فسطوريات فأنستكَرام صورة ديال التحليلة اللي دارت مؤخرا، واللي خرجات نتيجتها سلبية، وهذا كيعني أنها برات من “كوفيد 19”. وقالت جمالي “بغيت نطمن أصدقائي والمتتبعين ديالي أنه ولله الحمد تشافيت من كورونا، وكنشكر كل واحد دعا معيا وكل واحد اتصل بيا ولا بعثلي رسائل دعاء ودعم نفسي.. شكرا ليكم بزاف”.  وزادت، وهي كتشكر الطبيب ديالها اللي قالت أنه نقذ ليها حياتها: “كنبغي نشكر الدكتور لي تبع حالتي يوم على يوم ودعمني نفسيا وباقي حتى هد اللحظة، كنشكر بزاف حيث عتقني من الموت فاللحظة لي كنت غادي ناخد الدواء بالغلط لي كان غدي ينهي حياتي حيت مكيتوالمش مع الفيروس… شكرا شكرا شكرا”. " "فاتي جمالي تشافات من كورونا: كنشكر الطبيب ديالي اللي نقذني من الموت وكَاع اللي دعاو معايا"
"الشطاحة مريم دبايش المشهورة بمايا غابرة هاد الأيام وخدامة هي وختها زينب باش يديرو جمعية نسائية لي تدوي بلسان كَاع العيالات المحكَورات لي كيعانيو في صمت. وحطات مايا اللوگو ديال الجمعية لي ختارتو يكون في الموف وفيه رمز الفينيق (الطاءر لي كينوض من الرماد)، وقالت أن الخدمة غادة بشوية بشوية. وكتبات مايا “نتي ماشي بوحدك..أنا معاك. أي وحدة مظلومة و حياتها ولات جحيم بسباب ذكر (باش منكتبش راجل لان الراجل ديال بصح مكيتعداش و مكيعذبش معاه بنت الناس) غتقدر تعاود حياتها من جديد بكرامة و كفاءة مهنية ….. تسناو الجديد قريبا”. " "الشطاحة مايا غادي دير جمعية نسائية هي وختها.. غايحاولو يصوفيو العيالات المحگورات ولي كيعانيو فصمت"
"علمت “كود” انه تم العثور قبل قليل على قنابل فبركان. ووفق مصدر “كود” فهاد الشي لقاوه فبلاصة اسمها سيدي سليمان طريق زكزل فهاد المدينة الشرقية. دابا كلشي كاين فهاد البلاصة. ها الاجهزة العسكرية ها الاجهزة الامنية. باختصار كاع اللي عندو علاقة بالسلاح. خدمتهم دابا اش هاد النوع من القنابل واش جديدة ولا قديمة وشكون جابها تماك وعلاش. كان الابحاث الميدانية والامور التقنية خدامين عليها." "عاجل. لقاو لقنابل فبركان"
"الفاشيونيستا زينب حفيدة الممثلة مليكة العماري اللي عندها شهرة كبيرة في المغرب والخارج نشرات فيديو جديد بينات فيه الطرق اللي ممكن البنات يستغلو فيها الشال ويرجعوه قطعة يتفركسو بيها. في فيديو مدة ديالو 30 ثانية ورات زينب 5 طرق اللي ممكن نقادو بيها الشال ونبانو سيكسي ومفركسات وغادين مع لاموض. الفيديو شافوه في 14 ساعة أكثر من 34 ألف شخص، و اللي عبرو على الإعجاب ديالهم وصل لـ1500 واحد. زينب مستقرة حاليا في اسبانيا من بعد سنوات دوزاتها في فرانسا، وكتجي المغرب مرة مرة ملي كيكون عندها شي غرض عائلي ولا سياحة. https://www.instagram.com/reel/CNDf9R2qox4/?igshid=1sggzh4oltowh" "الفاشيونيستا زينب حفيدة الممثلة مليكة العماري دارت لبيسات سيكسي غير بالشال  – فيديو"
"أعلن وزير الدولة المكلف بحقوق الإنسان، مصطفى الرميد، اليوم الأربعاء، أنه “غادي يستأنف الأنشطة ديالو داخل المجلس الحكومي”، بعدما كان هاد الأخير مقاطع المجالس الحكومية احتجاجا على الحجوي الأمين العام ديال الحكومة بسبب رفضه نشر الخطة الوطنية ديال حقوق الإنسان بالجريدة الرسمية. وأفاد الوزير الرميد اللي كان كيهضرفواحد اللقاء بكلية العلوم القانون والاقتصادية فكازا، أن الملك محمد السادس تدخل شخصيا فهاد الموضوع، وأنه أبلغ أن الخطة الوطنية ديال حقوق الإنسان غادي يتم النشر ديالها فالجريدة الرسمية." "الرميد: غادي نرجع للأنشطة ديال المجلس الحكومي والفضل كيرجع للملك اللّي تدخل شخصيا"
"السعودية سمحات بأداء العمرة بشكل تدريجي ابتداء من 4 أكتوبر بالنسبة للي ساكنيت فالنفوذ الترابي دالسعودية، ومن مور شهر بالنسبة للأجانب والزوار، وهذشي من بعدما كانت حابساها من مارس اللي فات بسبب كورونا. وحسب وكالة الأنباء السعودية “واس”، غادي يتم أداء العمرة من طرف المواطنين والمقيمين بنسبة 30 فالمية من الطاقة الاستعابية دالحرمين الشريفين، مع مراعاة الإجراءات الاحترازية، (6 آلاف معتمر فالنهار). وف18 أكتوبر غيسمح ليهم أداءها بنسبة 75 فالمية، وعاد فالمرحلة الثالثة فنونبر غيسمحو لكلشي بأداء العمرة مع مراعاة الإجراءات الوقائية (مقيمين وأجانب)، وفالمرحلة الرابعة إلى قلالو مخاطر كورونا عاد غتقرر السعودية برفع الطاقة الاستعابية ل100 فالمية. وبالنسبة للأجانب، فغيمكن يديرو العمرة غير المواطنين اللي جاو من دول قررات وزارة الصحة أن تأثير كورونا فيها منخفض، وماكاينش فيها مخاطر صحية. وكان سبق للسعودية نظمات الحج هذ العام فظروف استثنائية، بحيث شاركو فيه غير السعوديين والمقيمين، ووصل عددهم ل10 فرد فقط." "بعدما كانت منعاتها فخطرة. السعودية رجعات العمرة ولكن بشروط وفظروف استثنائية بسباب كورونا"
"بعد إعلان اللجنة التنفيذية لحزب الاستقلال عن ترشح عبد الصمد قيوح لرئاسة مجلس المستشارين، أكدت قيادات استقلالية، لـ”كود”، أن اللجنة التنفيذية ديال الحزب غادي دير يوم الأربعاء المقبل خلوة بدراسة السيناريوهات المحتملة للإطاحة بحكيم بنشماش من كرسي الغرفة الثانية. وحسب المصادر نفسها، لـ”كود”، فإن قيادة حزب الاستقلال معولة بزايد على الأصوات ديال العدالة والتنمية للإطاحة بحكيم بنشماش. هادشي بطبيعة الحال يلا مقدماتش الأغلبية شي واحد كيمثلها فهاد الانتخابات اللّي بقات ليها اسابيع عقب انتهاء منتصف الولاية التشريعية ديال المجلس. واستبعد مصدر من داخل فريق “البي جي دي” أن يقدم الحزب دعما لعبد الصمد قيوح المرشح ديال الاستقلال، سيما أن حزب الميزان كان قد أعلن إنهاء المساندة النقذية للحكومة، والدخول إلى المعارضة. ويحظى القيادي الاستقلالي عبد الصمد قيوح اللّي داير عملية جراحية قبل أيام على الكتف ديالو بفرنسا بدعم كبير من قادة الاستقلال. المهم دبا كاين بزاف ديال السيناريوهات المحتملة بعد تعبير الاستقلال عن تقديم مرشح باسمه فالانتخابات ديال رئيس الغرفة الثانية. وكانت “كود” قد انفردت بنشر إسم مرشح الاستقلال على رأس الغرفة الثانية واللّي غادي تعلنو فبلاغ رسمي بعد الخلوة اللي غادي دير القيادة ديال الحزب انهار الاربعاء. و”كود” غادي ترجع للموضوع بتفاصيل أكثر." "خاص.. الاستقلال معوّل على الأصوات ديال البي جي دي للإطاحة ببنشماش من رئاسة مجلس المستشارين وها شنو كتوجد القيادة ديال الميزان"
"علمت “كود”، أن المصلحة الولائية للشرطة القضائية بأكادير وضعت، امس السبت، عنصرا من القوات المساعدة، رهن تدابير الحراسة النظرية، بتعليمات من النيابة العامة بمحكمة الاستئناف بأكادير. وجرى اعتقال المخزني بسبب تورطه في جريمة قتل مخمور، قصد منزله صباح أمس السبت وعطاها للغوث قدام الدار “خرجو ليا صاحبتي”، يقصد شقيقة الجاني، اللي تعصب وخرج ليه للزنقة وصفاها بجنوية خشاها ليه في قلبو.." "“خرجو ليا صاحبتي” طيحات روح وصيفطات مخزني للحبس"
"تطور جديد هضرات عليه الصحافة الدنماركية وهو ظهور صور الرؤوس المقطوعة ديال السائحتين ف بوستات فايسبوك نشروها ناس من اليمين المتطرف و ايضا من داعش ف صفحاتهم الخاصة و ايضا ف صفحات عائلة الضحيتين. وتساءلت الصحافة الدنماركية كيفاش وصلات هاد الصور للانترنيت ..واش  تسربات عبر  الصور اللي التقطوها المحققين و الشرطة المغربية؟  ولا الارهابيين اللي صوروها بعد تنفيذ جريمتهم؟ وكانت الصور المسربة الجديدة تنشرات مع الصور القديمة للضحيتين كمقارنة مع بوست فيه خطاب يميني ضد المغاربة في فايسبوك ام لويزا. للاشارة ام الضحية لويزا تشكات من ان العديد من البروفيلات المغربية كتصيفط ليها الفيديو في حين قالت المخابرات الدنماركية انها فتحات تحقيق ف هاد الشأن. " "تسريب صور جديدة لعملية الحوز الارهابية و المخابرات الدنماركية فتحات تحقيق"
"“كود” عاينات تواجد مجموعة من الكيران قدام محطة ولاد زيان فهذ الثلاث أيام بعد قرار وزارة الخارجية بمنع التنقل من وإلى 8 مدن، ومنها على وجه الخصوص كازا. الكَريسونات كيبرحو بالعلالي على البلايص، والناس جايبة شوانطها كتقلب فين تسلك بلا ماتتشطر على ثمن التذكرة المضوبل والمتريبل كَاع، الكران قلال لكن المركوب موجود يديك لأي بلاصة بغيتي، غير عول فأحسن الأحوال تمشي مزاحم ولا واقف. فاتي، 28 عام، ساكنة فكازا وغاديا عند العائلة تدوز معاهم العيد فطانطان، قررات تركب ليوم لا تمشي تتزير القاضية فاش يقرب نهار الذبيحة: “أنا مولفة نركب فلقدام، لكن أنا مبروكة منين لقيت بلاصة اللور، الكار اللي راكبة فيه مطرطق بزاف.. كاين جوج اللي كَالسين فبلاصة واحد وكاين اللي كَالس فالأرض..” وكيفاش قضية الزحام والاكتظاظ وكورونا كاينة.. كتجاوب فاتي “هذو كَاع مضاربين حساب يمرضو الناس ولا يموتو.. المهم يزيدو علينا فالمركوب.. ولكن الله يحسن العوان حتى هوما مقصحين…” غزلان، 32 عام، هي اللي عبرات، بلا ماتجبد عليها نحل وتمشي لولاد زيان، مشات لوكالة مستقلة دالكيران فكازا تركب على راحتها بعيدا عن الانظار، كتقول “أنا غادة لآسفي.. وبصراحة ماعنديش الرخصة، لكن درت هذ المغامرة حيت سمعت أنهم مكايحكروش بزاف فالطريق، وانا كَالسة بوحدي وخاصني ضروري نرجع عند الواليدين”. وكانت إدارة ولاد زيان قررات تسد المحطة بعد قرار وزارة الداخلية، وهذشي اللي دارت محطات طرقية خرى فالمدن الثمانية. وواخا مجموعة من وكالات الكيران باقة خدامة، الاغلبية مابقاوش يديو الناس، ومنهم شركة “ساتيام” اللي حبسات السفر من وإلى المدن الثمانية، وسدات وكالاتها فيهم." "واقيلا إلغاء التنقل بين 8 مدن غا هضرة.. مسافرين لـ”كود”: الكيران كيركبو فالناس قدام محطة ولاد زيان وشي وكالات النقل خدامين عادي"
"الملك والرئيس الفرنسي يدشنان بطنجة القطار فائق السرعة “البراق” الرابط بين طنجة والدار البيضاء، مشروع غير مسبوق، بالمغرب العربي وبمجموع القارة الإفريقية، كلف إنجازه تعبئة استثمارات تناهز 22,9 مليار درهم.  وفهاد الاثناء القطار متوجه برئيسي البلدين الى محطة الرباط اكدال فين غادي يتم تدشين محطة قطار جديدة. " "محمد السادس و ماكرون دشنو تيجيفي البراق – صور"
"كشفت مصادر مطلعة ل”كود”، وجود تذاكر مزورة فكلاسبكو الوداد الرياضي والجيش الملكي اليوم الثلاثاء بملعب مركب محمد الخامس في الدار البيضاء. المنظمون عاقوا بزاف ديال “لي بيي” مزورين قبل الماتش، مطروحة فالسوق السوداء، والبعض الآخر تباعت في شبابيك. العديد من الجماهير اكتشفت هاد التذاكر قبل ما دخل التيران، الشي لي خلاها تعبر على الغضب ديالها. دابا شكون لي مسؤول على التزوير ديال التذاكر، واش إدارة الوداد البيضاوي، ولا الشركة لي مكلفة بالتذاكر والتنظيم. الجمهور عبر عن الغضب ديالو، خصوصا لي شرا هاد التذاكر، حشومة يتزورو التذاكر فماتش ديال كأس العرش، كما أن الثمن المحدد ما غاليش وفالمتناول. خاص مسؤولي الوداد يفتحوا تحقيق في الجهة المسؤولة عن تزوير التذاكر، باش يضربو بقوة على المتلاعبين بسمعة فريق الأمة والكرة المغربية.  " "تذاكر مزورة فكلاسيكو الوداد والجيش.. شكون المسؤول"
"بين مولانگو، لاعب الرجاء البيضاوي رجع لعائلته بالكونغو، بعدما استغل توقف البطولة بسبب انتشار فيروس كورونا المستجد. مولانگو مشى للكونگو باش يتلاقى من جديد أسرته بعدما فارقها منذ أزمته مع تي بي مازيمبي اللي تفجرات، بعد توقيعه للرجاء البيضاوي. المهاجم الرجاوي مولانگو نشر صورة مع اسرته على صفحته الرسمية على موقع التواصل الاجتماعي “فايسبوك”، الشيء اللي خلا الحمهور الرجاوي يتفاعل معاها بزاف، خصوصا أن اللاعب مولانگو يعد من بين أفضل اللاعبين في الرجاء والبطولة الوطنية. وحتى فابريس نگونا ارجع لبلادو بعد توقف البطولة بسباب كورونا." "كورونا رجع مولانگو لعائلتو بالكونگو"
"ندى حاسي المعروفة ب”كيم كاردشيان الخميسات” طلعات عنصرية، وكون غير بقات سادة فمها أحسن ليها. البارح مالقات مايدار ناضت دوات على الكوميدي باسو، وهي توصفو بوجه الغوريلا.  السيدة كعات حيت باسو كتب تدوينة في الستوري على صفحتو كيدوي فيها على بنادم لي عندو مليون متابع ومكيدير والو في الحياة، هي اعتبرات الهضرة عليها وناضت كتسب. وقالت ليه في بوسط عنصري: “سير للحمام حك عظامك مزياااان تولي بيض وتجيب مليون”.  بنت الخميسات مقادراش على الصداع، ناضو ليها الفنانات اللي تضامنو مع باسو، وحتى الكَروبات فمواقع التواصل الاجتماعي، حيت ماقبلوش الكلام لي قالت عليه، وناضت حرب ديال السينيال على الكونط ديالها.  حاسي خافت الكونط يطير، وهي تحيدو بمرة، منها تبعد من الصداع ومنها تحافظ عليه." "لي ماقادرش على العرا مايتلاحش ليه. ندى حاسي طلعات عنصرية ووصفات باسو ب”وجه الغوريلا”.. ومقداتش على صداع وهي تهرب – صور"
"وحيد خاليلوزيتش، مدرب المنتخب المغربي، تكلم فالندوة الصحافية على بزاف ديال الحوايج منها ضرورة الالتزام بقواعد المنتخب والانضباط باش يتحقق المبتغى. وأكد كذلك أن باب المنتخب الوطني مفتوحا أمام جميع اللاعبين محليين ومحترفين وأنه ما غاديش يقصي حتا واحد.
البوسني خاليلوزيتش وضع الخطوط العريضة للخدمة ديالو مع المنتخب وهو الانضباط والعمل والمثابرة باش يحصل على منتخب قوي، وقال “لي كان كينقص المنتخب في كاسي العالم بروسيا وإفريقبا بمصر هي الفعالية الهجومية. لعابة ضيعوا فرصا سهلة. انا شفت الماتشات ديال المغرب وعرفت الخلل، خاص رأس الحربة يماركي البيوت اكثر من المهاجمين الٱخرين، وخاص الخدمة كذلك على الكونديسيون فيزيك”. وبان بلي المدرب خاليلوزيتش غادي يدير ثورة على الشيشا، لحقاش طلب من المساعدين ديالو باش يتكلموا مع اللاعبين في هاد الأمر، وأكد المدرب البوسني “خاص لعابة يبتعدوا على الحوايح لي غادي تؤثر عليهم، بحال الشيسا لي هي مضرة بصحتهم، وذلك ممنوع السهر إلى وقت متأخر، هادشي مرفوض عندي”. وبخصوص الألعاب الالكتروني لي كيلعبوها لعابة، أكد خاليلوزيتش أنه لا يمكنه منعهم من ذلك، لأنه ما شي بوليسي، هناك الشيشا لي خاص نتباهو ليها بزاف”. وعبر خاليلوزيتش عن قلقه بعدما تعرض 5 لاعبين بإصابات عضلية ومشاو بحالهم باش يواصلوا العلاج مع فراقيهم. وقال سقف الطموحات لي حددتها مع رئيس الجامعة عالي بزاف، لهذا لا ينبغي التهاون ولعابة خاصهم يفرضوا مكانتهم مع فراقيهم قبل يجيوا المنتخب وانا ما غاديش نرغب حتى واحد باش يلعب معانا." "خاليلوزيتش: الشيشة مرفوضة عندي والسهير ممنوع وانا ما شي بوليسي"
"عمر المزين – مكتب الرباط// تعرف محطة القطار ديال “كازا بور” غليان غير مسبوق منذ مساء اليوم الخميس. وحسب شهود عيان ل”كود”، فإن عشران المسافرين نزلو للسكة ديال تران للاحتجاج. وحسب مصادر من عين المكان، فإن بزاف ديال المسافرين مخلاوش ترانات تتحرك من السكة حقاش المكتب الوطني ديال ترانات خرج عليهوم بالروطارات بدون مبرر حق. عناصر الشرطة تدخلت قبل قليل من اجل احتواء الوضع. وفتحات حوار مع المحتجين واقنعتهم باش يخليو ترانات تمشي. بينما ظل مسؤولو إدارة لخليع كيشوفو وصافي بحال ديما." "عاجل.. شاعلة ف”كازا بور”.. عشرات المسافرين نزلو للسكة ومخلاوش ترانات تمشي احتجاجا على الروطار (+صور)"
"قال الناطق الرسمي باسم الحكومة، مصطفى الخلفي، اليوم الخميس، إن “قرار المجلس الأمن الأخير قطع الطريق بشكل واضح على خصوم الوحدة الترابية. واضاف خلال ندوة صحفية اليوم الخميس: “الحديث عن مناطق محررة وإرساء دولة فيها انتهى”. وأضاف الخلفي، قائلاً: “قرار مجلس الأمن قرار واض ودبا لي عندو مشكلة الآن مع الأمم المتحدة ويتحداها عليه أن يكون خائفا حيتاش دبا الآن بعد 6 غادي يكون نقاش ومجلس الامن دعا لمجموعة من الأمور لي منصفة لبلدنا ومن بينها قضية الاحصاء”. وزاد الخلفي: “لأول مرة مجلس الأمن على المستوى السياسي كيقول هاد الكلمات “حل واقعي دائم عملي سياسي”" "لحكومة: مجلس الأمن لأول مرة قال هاد الكلمات وقضية مناطق محررة وإرساء دولة فيها “انتهى” ولي عندو مشكل مع الأمم المتحدة خاصو يكون خايف"
"مع جوايه الجوج دالعشية، لبارح السبت 20 فبراير، البوليس والقوات المساعدة طوقو ساحة ماريشال/ الأمم المتحدة، باش مايتجمعوش فيها المحتجين، اللي كانو عوالين يخلدو فيها الذكرى ال10 د20 فبراير عن طريق وقفة احتجاجية. الظروف دالوبائية اللي كتعرفها البلاد ماشي غير تسببات في منع الوقفة، بل حتى المشاركين فيها كانو بأعداد قليلة، وماتجاوزش عددهم 200 شخص، جاو من اوساط يسارية، فيحين عناصر القوات العمومية ورجال الأمن كانو منهم بزاف، لدرجة غطاو الشكل الاحتجاجي اللي داروه النشطاء قريب لمحطة الطوبيسات. التفاصيل بالصوت والصورة فالفيديو: " "بالفيديو والتصاور.. ها كيفاش طوقو البوليس والقوات المساعدة ساحة ماريشال نهار ذكرى 20 فبراير"
"اخنوش فلقاء حزبو بالمحمدية اللي حضرو 4000 واحد، دعا اهضاء حزبو فالمحمدية للخدمة أولا، ويميكو على رئيس الحكومة اللي برلماني من المحمدية.  اخنوش رد على ايت منا اللي انتقد العثماني وقاليه ” خدمو باش تعالجو المشاكل، اما العثماني راه صاحبنا وكنخدمو معاه مزيان “. اخنوش اللي عارف مشاكل الأحرار مع العدالة و التنمية فالمحمدية، قال بأن الخدمة هي اللي غتوصل الأحرار للمكان اللي كيستحق فالمحمدية، وماشي هاد الصراعات، على الرغم من أن حزبو حاول يفوز بالانتخابات الجزئية الماضية فالمدينة." "بالفيديو. اخنوش رد على ايت منا وحامى على رئيس الحكومة: تكايسو عليه راه صاحبنا"
"من بعد لطيفة رأفت وبزاف ديال الفنانين الاخيرن، خرج سعيد الصنهاجي، حتى هو باش يعلق على الدعم ديال وزارة الثقافة لي استافدو منو بعض الفنانين في المغرب، وقال في فيديو على يوتوب: “الدعم ما عندي ما ندير بيه والا قلت ليكم بغيتو غادي نكون كنكذب عليكم، 40 عام وأنا خدام، ومسافر من بلاد لبلاد من أجل الأغنية المغربية الشعبية وكنفرح الناس وهادشي باش عايش”. وقال الصنهاجي في الفيديو لي بكا فيه گاع: “كنهضر بحال لي هضرات الفنانة الكبيرة لطيفة رأفت، غادي نهضر على الموسيقيين لي كيموتو في المغرب، عطاو للفن، وكيموتو، دخلو شوفو الأسماء لمن تعطا الدعم، لأنه الدعم تعطا للي لباس عليه وعندو الفلوس والفقير ليه الله، ما عندو باش يوكل ولادو”. الصنهاجي قال أن أغانيه من 1999 وباقة كتتغنى في العراسات وكيطلبوها الناس في الحفلات، ورغم هادشي هو ماشي بحاجة لهاد الدعم، ولكن بغا يهضر على الفئة لي ما تقدرش تهضر على راسها. " "الصنهاجي قلبها بكا: ما بغيتش الدعم ولكن عاونوا الموسيقيين راهم كيموتو بالجوع –فيديو"
"كتبت القيادية في البيجيدي أمينة ماء العينين تدوينة معلقة على ماحدث في الرباط من منع وقفة للاساتدة المتعاقدين، وقالت فيها : الاساتذة مارسوا حقا مشروعا في التظاهر و الاحتجاج السلمي و انها ستمارس واجبها في مساءلة الحكومة و بقات كتمنعني على الداخلية انها تخرق القانون. وقالت أنه لا وجود لدولة ديمقراطية بدون الاعتراف بحق الاحتجاج. قبل كتبات حنان رحاب برلمانية الاتحاد الاشتراكي ومعاها اتحاديين اخرين مدافعين على مسيرة زمن الحايجة. اييه وخرجو العين أولا، خصنا نعرفو أن الدولة جهاز ومؤسسات عصرية تحتكر العنف وتسميه عنف مشروع، هذا نقاش فلسفي قديم، كيفاش بغيتي الدولة تنفذ القانون دون عنف سواء جسدي أو رمزي؟ اذا تطعن في هذا الحق فانت اصلا بلا مانكملو معك النقاش، غادي تولي محسوب على الاناركية الي هي براسها لا تنفي ضرورة العنف المشروع.. حق الاحتجاج كاين ومكفول في كل الدولة ولكن ليس مطلقا، فيه ضوابط وهادشي في كل دول العالم، خص إخبار السلطات المحلية بمكان وزمان ومنظم الوقفة، و الا كنت مسيرة يجب طلب ترخيص، ماشي كتطلب الاذن من الداخلية ولكن غير باش يعاونوك على حسن سير التظاهرة ديالك، و ينظمو السير او يمنعو مرور السيارات و يحميوك مثلا..وفي المغرب تنظم وقفات ومظاهرات مرخصة بالعشرات كل شهر ابتداءا من مظاهرات فاتح ماي و غيرها .. الا مادرتيش هادشي كتمسى وقفة غير مرخصة و خارج القانون و بالتالي يا أستادة امينة، كيبقا التقدير لوزارة الداخلية، واش تميك و تسمح لعدة اعتبارات بهذه الوقفة، ولا تمنعها، و المنع يتم بالفض ووفق اجراءات باينة ، الفض يتم بالعنف و الدفع و الركل و الضرب..كيفاش بغيتيهم يديرو هادشي بدون عنف خصوصا ان عدد المتظاهرين يكون دوما اكثر بالاضعاف من القوات العمومية. نعم، كاين اخطاء تقع اثناء الفض، ويجب ادانتها، مثل التحرش او الضرب الشديد في مناطق حساسة أو سرقة الهواتف ، و كاين حتى الخطأ اللي وقع مؤخرا وهو استخدام اعوان السلطة غير المؤهلين.. وقفة الاساتدة المتعاقدين لم تكن مرخصة، الناس ماطلبوس ترخيص ولا دارو اخبار، غير تجمعو و جاو للرباط، السؤال علاش هاد التعالي على القانون؟ زعما مارضاينيش وبغاو يفرضو الامر الواقع؟ انها نزعة قديمة من اليسار المتطرف اللي زعما لايعترف بالدولة و كيدير الوقفات وقتما رشفات ليه..وهو نفس اليسار اللي كايطلب الترخيص لجميع وقفاته في الدول الاوروبية، و على ذكر هاد الدول الاوروبية، راه نفس الشيء عندهم:بغيتي تدير وقفة دير اخبار، ماديرتيهش العصا غادي تلقاها كتنساك بل ونكونو صريحين، العنف الذي تستعمله الشرطة في اوروبا اشد من اللي كايكون ف المغرب، سواء في امريكا فرنسا او اسبانيا او هولندا او بلجيكا، كايكون استعمال الخيول و الكلاب و الماء و الرصاص المطاطي و الا حس شرطي بالخطر على حياته يقدر يستعمل الرصاص.. بالاضافة لانهم كايعتقلو المشاركين و يتم متابتعتهم قضائيا، الامر اللي ماكيديروهش ف المغرب. و المنظمات الحقوقية العالمية و الله مكتسوق لهادشي لانها تعتبرها عادي، العنف الممارس لفض الوقفات ماشي دليل على اي حاجة،لا على نقص في الديمقراطية ولا على خلل في منظومة الحريات.. ثانيا، كاينة حالة طواريء صحية اقرتها الحكومة اللي تنتمي لها ماء العينين، وتفترض عدم التجمع مخافة انتشار الفيروس، اذن علاش الكلام عن مظاهرات ولا وقفات حاليا؟ البيجيدي ومعاه الاتحاد الاشتراكي للي كان كيسعى يدخل الانتخابات ودابا كيسمي اللي وقع بالشرعي والقانوني. هادو بجوج غير قربات الانتخابات ثاني، ودايرين رجل هنا و لرجل لهيه، وبغاو يركب على احتجاجات هاد الفئة، و لا كايديرو مناوشات جبانة مع لفتيت. ما عندهمش هادوك باش يواجهوه." "نفاق سياسيين: خايفين من مواجهة لفتيت وكيقلزبو تحت الجلابية. كيفاش ناس البي جي دي والاتحاد فالحكومة وهما صحاب “التعاقد” مع الاساتذة كيقولو على احتجاجهم “مشروع” وحنا فحالة طوارئ"
"الراقصة مريم المشهورة بمايا دارت لايف جديد البارح الاثنين في انستكَرام وكشفات حقائق جديدة في قضية حمزة مون بيبي، وهادشي بعدما قالت في وقت سابق أن الممثلة والمنشطة وئام الدحماني واقيلة انتحرت حيت كانو صحاب الكونط شادين عليها فيديوهات جنسية. مايا في كل مرة كتخرج وتدوي قدام 3 الاف واحد مباشرة، والبارح نصبات راسها مدافعة ومحامية ديال سكينة كَلامور لي مشدودة في الحبس هادي 3 اشهر وقالت أنها مظلومة. وقالت “سكينة غير مريطة في القضية. هي ظريفة وماشي انسانة خايبة. ودابة ضرني راسي بغيت نعرف الملف ديال بصح شنو فيه”. وأكدات في نفس الوقت أنها كانت حاضرة ملي ناض الصداع لأول مرة مع المصممة سلطانة لي كان الكونط متخصص فالتشهير بها. مايا في المقابل قالت أن الكفالة لي خلصات باطمة كتبين أنها غارقة ومتورطة في القضية، وبغات كاع المتورطين يدخلو للحبس أو كلهم يخرجو، في اشارة أن باطمة وختها ابتسام متابعات في حالة سراح. هاد التصريحات لي كتقول مايا خطيرين وخاص النيابة العامة تستمتع ليها بشكل رسمي عوض تبقى داوية في موضوع مازال بين يد القضاء فمواقع التواصل." "بعدما دوات على انتحار وئام الدحماني.. الشطاحة مايا كشفات حقائق جديدة فقضية حمزة مون بيبي"
"البلاد فواحد الأزمة حقيقية، والناس مزال مستمرة فالجهل ديالها، شي وحدين معلقين فالبالكوات تايقراو القرآن بشكل عشوائي وجماعي، وكاين اللي تجمعو فالسطوحا ديال الديور باش يطلقو القرآن صحا وفالليل والناس ناعسين، ما هوما قضاو على “كورونا”، ما هوما خلاو الناس عليهم فالتيقار. وي خاص تكون حرية العقيدة، وكلها من حقو يقرا الكتاب الديني اللي بغى باش يرتاح فهاد الجايحة، ولكن الواحد خاص يقراه فدارو بلا مايديرونجي الاخرين. مثلا، باش تطلق القرآن هذاك شغلك، لكن دير ليكيت، ولا سمعو أنت ولكليكة ديالك، ماتفرضش على الناس هذشي، حيت بحال هذ الأمور هي اللي خرجات علينا وخلات الباشار يخرج للزنقة يردد القرآن ويدعي ويهلل، عند بالهم باللي تسلح بالقرآن والأدعية غاينقذهم من وباء فتاك مانفع معاه دوا، وهكذا غايخليو الناس يزيدو فالعصيان ديالهم، ويخرجو للزنقة على شكل تجمعات، يقراو القرآن ويرتلوه، ويقتلونا كاملين. “كورونا” راه مامعاهش المزاح، لا القرآن ولا الأدعية عمرها ترفع وباء سدات عليه الدولة الجوامع وتوقفات بسبابو العمرة وحتى الحج، وماشي غير الشعائر الدينية اللي تحبسات لكن كلشي، كيفاش كايمكن لواحد عقلو سوي مايردش البال بللي دولة على قدها ضحات بالاقتصاد ديالها وبتعليم ولادها فالمدارس وبسياحتها باش هو مايتقاصش بالمرض؟ ويجي فآخر المطاف يخرج مع بزاف بحالو ويديرو العصيان الجماعي ويقراو القرآن. واش فنظرهم كون كان القرآن ينفع بشي حاجة ولا يهنينا من “كورونا”، واش كانت شي جامع تسد فهذ العالم لوكان كان هذشي بصح؟ أو واقيلا هذ الناس كايكفرو هذ الدول والمؤسسات اللي سدات هذ الجوامع، بشكل غير مباشر، وبحالهم بحال أبو النعيم، ويخرجو فالمقابل يديرو تجمعات دينية، ويهللو ويكبرو، ويقتلونا ويقتلو راسهم وهوما ماعايقينش. راه المغرب ما سد الجوامع وفتح الصبيطارات إلا من بعد ما عرف بللي التجمعات الدينية ماغاتقضيش على الوباء، لكن غادي تساهم فانتشارو كثر وأكثر، والإيمان بوحدو بدون تفكير يقدر يقتلنا كاملين، وفبحال هذ الأمور خاص الإنسان يخدم شوية عقلو، من أجل عائلتو، والناس اللي عزازين عليه، وواليديه اللي كبار فالسن وماشي بعيد “كورونا” يصفيها ليهم. الداخلية علنات على حالة الطوارى الصحية، وحظرات التجوال إلا للضرورة القصوى وبشكل مقنن، وكل جماعة كونات لجان باش تحضي الناس وتمنعهم مايخرجوش من ديورها، المخزن بجميع القوات ديالو من العسكر للبوليس لرجال الوقاية المدنية، كلشي تجند باش مايخرج حتى واحد من الديور وينشر الفيروس، لكن هذشي كلو ما نفعش، ولازم السلطات تدير إجراءات أكثر صرامة. المشكل الرئيسي كاين فالجهل، بنادم ماواعيش، وكيستهن بخطورة فيروس كنشوفو مزيان كيفاش قتل الآلاف عبر العالم، ونخر اقتصاد دول قدها قداش، وخلاها حايرة وخارجة على السيطرة، وبالتالي هذا فيروس خطير ما ينفع معاه والو من غير الكَلاس فالدار والامتثال لأوامر الداخلية، وإلا غايتحول المغرب لبؤرة موبوئة، وممكن كَاع لمقبرة جماعية." "“كورونا” راه مامعاهش المزاح.. لا القرآن ولا الأدعية عمرها ترفع وباء سدات عليه الدولة الجوامع وتوقفات بسبابو العمرة وحتى الحج.. وحتى لا كنتي باغي تقراه باش ترتاح نفسيا قراه فدارك مسدود عليك بلا ماتصدع جيرانك"
"قال محمد أحمجيق، خو المعتقل على خلفية حراك الريف، نبيل أحمجيق، أن المندوبية العامة لإدارة السجون وإعادة الإدماج وافقات على طلب خوه باش يمشي يشوف مو قبل ما تدير عملية جراحية. وزاد أحمجيق كيقول، فتدوينة ليه ف”فيسبوك”، بأن مو غادي تدير عملية جراحية على القلب فكلينيك فكازا.  وشكر خو أحمجيق المندوبية على هذ البادرة الإنسانية، والتفاعل الإيجابي مع مطالب النزلاء، قبل ما يوضع صورة الوالدة ديالو فالكلينيك، لحظات قبل إجراءها للعملية. وسبق لأحمجيق راسل المندوبية، هذي سيمانة، كيطلبها باش تخليه يشوف مو قبل ماتدير العملية." "غادي دير عملية جراحية.. التامك سمح لأحمجيق يمشي يشوف مو"
"تجاوزات عدد الإصابات المؤكدة بمرض “كوفيد 19” اللي كيتسبب فيه فيروس كورونا فالعالم مليون و410 ألاف حالة، توفاو منهم أكثر من 81 ألف مصاب، في وقت اللي تعافى فيه 300 ألف شخص، وهذشي حسب آخر الأرقام اللي نشرتها اليوم الثلاثاء جامعة جونز هوبكنز الأميركية اللي كتراقب انتشار الوباء. الوضعية ديال فرانسا مع فيروس كورونا المستجد مقلقة بزاف، حسب آخر الأرقام الرسمية، بلغات أعلى نسبة ديال الوفيات ف24 ساعة اللي ممكن تحققها شي دولة، بحيث تجاوزات سقف ألف و400 إصابة، فرانسا كذلك حققات رقم كبير فعدد الإصابات اليوم واللي هو 11 ألف و59، وتجاوزات الشينوا وألمانيا فالطوطال، بحيت بلغات 109 ألف و69، واحتلات بهذشي المركز الرابع. الشينوا، اللي جا منها الفيروس فاللخر ديال شهر دجنبر، اليوم ماسجلات حتى حالة ديال الوفاة، وهذي لأول مرة كتوقع ليها منهار انتشر فيها الوباء، وبالنسبة للإصابات فسجلات غير 32 إصابة، باش يولي مجموع الإصابات عندها هو 81 ألف و740، ومايتزعزعش عدد الوفيات عندها من لبارح ويبقى ف3 آلاف و331، وتكون بالتالي تراجعات للمركز السادس. وميريكان مزالة فالمركز الأول، وأعداد الوفيات والإصابات كترتفع فيها نهار على نهار، بحيت سجلات 386 ألف و194 حالة إصابة، فيما توفي جراء الإصابة بالمرض فميريكان 12 ألف و246 حالة وفاة، بزيادة ألف و375 وفاة غير اليوم. كاتجي سبانيا فالمركز الثاني عالميا، ب140 ألف و511 إصابة بالفيروس، مع مجموع وفيات ديال 13 لألف و897، وللإشارة غير هذ اليوماين استطعات إسبانيا تفوت إيطاليا فعدد الإصابات بالفيروس، لكنها مافاتهاتش فعدد الوفيات اللي هو الأعلى فالعالم، واللي هو 17 ألف و127. وسجلات إيطاليا انخفاض طفيف فعدد الإصابات هذ الأسبوع بالمقارنة مع قبل، بحيت فالوقت اللي كانت كتسجل من 4 آلاف حتى ل5آلاف إصابة فاليوم الواحد، اليوم سجلات غير 3 آلاف و39 إصابة، وبالنسبة للطوطال فبلغ 135 ألف و586 إصابة، وحتلات بهذ الرقم الطاليان المركز الثالث عالميا، وحتى عدد الوفيات انخفض عندها، بحت سجلات اليوم غير 604 وفاة، فالوقت اللي كان 636 لبارح الاثنين. ألمانيا مزال عندها أعداد وفيات قليلة بالمقارنة مع الإصابات، ألف و942 وفاة فقط من أصل 106 ألف و739 إصابة، وبهذشي كاتجي ألمانيا هي الخامسة عالميا. بالنسبة لدول الشرق الأوسط وشمال إفريقيا، كتحتل السعودية المركز الأول من حيث عدد الإصابات بألفين و795، و41 حالة وفاة، تابعاها الإمارات بألفين و76 إصابة و11 وفاة، ثم قطر فالمركز الثالث بألفين و57 إصابة و6 وفيات، وكتجي الجارة الجزائر فالمركز الرابع بألف و468 إصابة، منها 193 ديال الوفيات." "حصيلة كورونا لهذ النهار: فرانسا سجلات أكبر حصيلة وفيات ف24 ساعة فالعالم.. والشينوا ماسجلات حتى وفاة لأول مرة مللي ظهر الفيروس والطاليان حققات تراجع فعدد الإصابات والوفيات"
"سكان مدينة أديلايد في أستراليا عاشو ليلة رعب حقيقية هاد الويكاند بعدما طاحو العشرات ديال الفراخ من السما عيونها ومناخرها كتنزف بالدم. ويتعلق الأمر بطيور من نوع “كوريلا”، طاحت في الأرض وهي كاملة دم وكانت كتطلق واحد الصوت بحالا كتطلب المساعدة. وقالت مؤسسة “كاسبر” لإنقاذ الطيور، سارة كينگ، إن أحد العاملين في مؤسستها عثر على الطيور، مشيرة إلى الحالة اللي كانت كتخلع بزاف. وقالت كينگ لصحيفة “گارديان” البريطانية: “عثر أحد العاملين معنا على الطيور.. لقد كانت تتساقط من الأشجار أمام عينيه”، مؤكدة أن معظم الطيور لم تكن ميتة. وأشارت كينگ إلى أن السبب هو قيام شخص ما بتسميم هاد الطيور عن عمد، موضحة أن نوع السم المستخدم أدى إلى نفوق الطيور بشكل بطيء ومؤلم، بدأ بنزيف داخلي.  " "الاستراليين عاشو قصة رعب حقيقية. الفراخ طاحو من السما وعينيهم فيها الدم"
"تمكن الانقاذ البحري الاسباني من انجاد اثنين وعشرون شخصا ، كانوا على متن قارب مطاطي على بعد 33 ميلًا من كابي ترافلغار الاسبانية. وقالت متحدثة باسم الانقاذ البحري لوكالة اوروبا بريس، إن الذين تم إنقاذهم هم 19 رجلاً وثلاثة قاصر من أصل مغاربي. واضافت الوكالة الصحفية أن السفينة نزلت في ميناء قادس صباح الاحد وقد أشار مصدر من للحكومة إلى أن هؤلاء الأشخاص المهاجرين ، بعد وصولهم إلى الميناء ، نُقلوا إلى مركز شرطة سان فرناندو.  " "الانقاذ البحري دالصبليون نقذ 22 حراك مغاربي حدا قادس"
"كشف مولاي حفيظ العلمي، وزير التجارة والصناعة والاقتصاد الأخضر والرقمي، أن المغرب بدأ تصنيع مستلزمات طبية من النسيج (الألبسة الواقية، البذلات الطبية، أغطية الرأس، أغطية الأحذية). وأوضح الوزير، في تغريدة على صفحته في “التويتر”، أن تصنيع هذه المستلزمات الطبية سيم من طرف شركة Lamatem بتوجيه من الوزارة، تنفيذا لتعليمات ملكية بضمان توفر المنتوجات والمعدّات الطبية اللازمة لمواجهة جائحة كوفيد-19." "حفيظ العلمي: بدينا تصنيع المستلزمات الطبية من النسيج لمواجهة كورونا"
"مبادرة زوينة بزاف دايرها الدولة. ففي الساعات القليلة الماضية وصلات المساعدات للأسر المتضررة من جائحة “كورونا” واللي عايشة فالعالم القروي، وكان صعيب عليها تتنقل باش تاخد فلوسها من المؤسسات البنكية. واللي زوين فهاد المبادرة، حسب مصادر “كود”، تخصيص وحدات متنقلة للوكالات البنكية إلى العالم القروي من أجل ضمان استفادة ساكنته من الدعم. الهدف من هادشي هو الأسر المتضررة بلا متخرج من دارها غادي يوصلها كولشي. عدد من الأسر المتضررة فعالم القروي توافدات باش تاخد فلوس الدعم، التي تتراوح ما بين 800 و1000 و1200 درهم، حسب عدد الأفراد المسجلين. وهاد العملية غادية بامتثال صارم للتدابير الصحية التي أوصت بها السلطات العمومية للتصدي لانتشار الوباء. هاد المساعدات بدات بجميع القروى التابعة لعمالة فاس وجهات مراكش آسفي، وإقليم الحسيمة، وإقليم الفحص أنجزة اللي استفدو فيه اكثر من 1000، وغيرها من المناطق البعيدة عن المجال الحضري واللّي تضرو ناسها بزاف من جائحة “كورونا”. مبادرة زوينة مزالة مستمرة بمختلف المناطق اللي كاينة فالعالم القروي.    " "لعروبيات وصلاتهم الحبة. بدات الاسر كتوصل بشي بركة=تصاور"
"شاطئ الغندوري بمدينة طنجة استقبل نهار يومه الأحد أول المصطافين للسنة الحالية، وهم في غالبيتهم مراهقون وشبان أحسوا ببعض الدفئ فقرروا العومان قبل ما يتسد البحر عوتاني.. وماشي غير فطنجة، بل في شواطئ المضيق ومرتيل كاين بعض الشباب عاموا واخا حنا مازالين في فصل الربيع.. داروا بحال الكّور اللي فين ما كتفوت درجة الحرارة عندهوم 20 كيمشيوا نيشان للبحر يعوموا، وهادشي كاين دابا النيت ف مالكّا وماربيا وإيبيسا.. لكن فطنجة حالة خاصة، راه الناس باقين حاسين بالقهرة من جهة البحر حيث هي المدينة الوحيدة اللي تحرموا السكان ديالا من البحر الصيف كامل بسبب كورونا، واخا هوما مولوعين بالبحر بزاف." "فطنجة والمضيق ومرتيل ناس نزلات تعوم قبل ما يجي شي بلاغ ديال سدان البحر عوتاني"
"بزاف من هادوك لي باغين يحاربو روتيني اليومي بالسينيال والشكايات راه مابيهم لا أخلاق لا عفة لاطهارة، بيهم غير الحسد والغيرة حيت وحدة تقدر تدخل الفلوس بفيديوات لترمتها وترمتو هو واخا يفلقها ويحطها وسط الطريق ماتجيبش حتى خمسة دراهم، غيرة وخوف من الإستقلال المادي لي حققوه بزاف ديال العيالات إنطلاقا من يوتوب، وفي الغالب هاد الماركة مكرهوش يسينياليو أي مرة فيوتوب كتاكل طرف ديال الخبز وناجحة ودارت فليسات، أسماء بيوتي مثلا مكديرش داكشي ديال  شوفو ترمتي كتهز وأنا كنضرب الجفاف، ومع ذلك دارت المشاريع والفيلا والطوموبيلات من يوتوب وحيت نجحات حتى هي ناضت عليها حملة ديال السينيال، وكانو كاع كيطالبو أنها تشد فالحبس وتسد ليها القناة ومكرهوش كاع حتى مصادرة الأملاك، وتعاود تدير قناة وهي حازقة ويبداو يدعمو فيها داك الساعة، حيت الكائن المغربي معروفة عليه هادي أنه الى كنتي مقودة عليك بصح راه يدعمك ويوقف معاك ولكن غير يبدى يبان فيك الخير يولي باغي يحطمك. حتى الحداثيين والمتنورين وموالين العقل زعمة صحاب الخطاب المتمدن، حتى هوما فاللول عجباتهم هاد اللعبة ديال الشكايات الإلكترونية والإعتقالات وبزاف منهم فرحو لإعتقال مي نعيمة وداك الساعة مكرهوش إعتقال أي واحد الخطاب ديالو ماغاديش مع خطاب منظمة الصحة، وملي تزاد أبو نعيم مع المعتقلين عتابرو الأمر بحال إلى الدولة أخيرا ولات كتفكر بمنطق علمين وأي خطاب معارض لهاد المنطق فراه بلاصتو الحبس، وولاو هوما دعاة حرية التعبير غادين قدام الدولة وينعتو ليها على لي كيخالفهم الرأي، حتى بدا الصهد كيوصلهم عاد بداو بديك الهدرة ديال واش لي دوا يتشد، كون كنا في أوروبا والدول المتقدمة كون قلنا لي بغينا، مافخبارهمش راه هذا تران غادي وكيكحش مكيفرق بين الخوانجي أو الحداثي. روتيني اليومي فرصة لبزاف ديال رباة البيوت والعيالات والبنات باش يدخلو الصرف من اليوتوب، وطبعا راه ماشي كلهم كيصورو تراميهم كاين بزاف كيصورو حياتهم ويتشاركوها مع الناس، المهم هو أنهم كيحطوها فالأنترنيت بلاصة لي نتا كمتلقي كتختار المحتوى ويوتوب راه بحر مافيهش غير روتيني اليومي، ولكن كي العادة هاد عقليات سينيالي نابعة من داك تأنيب الضمير ديال من بعد التكفيتك لي كيكون عند المراهقين، غير هو في حالة بزاف ديال المغاربة كيبقى هاد تأنيب الضمير ديال مابعد التكفيتة ملازم ليهم فحياتهم كلها، والمرة لي كتدخل الصرف ديما كتخلع، ولي كتدخل الصرف بالدكاء راه كتخلع كثر، وهاد الحملة بالخصوص ضد روتيني اليومي هي حملة ضد إستقلالية العيالات كثر منها حملة أخلاقية، حيت أصلا لي متزعمينها راه باينين شكون." "بزاف من هادوك لي باغين يحاربو روتيني اليومي بالسينيال والشكايات راه مابيهم لا أخلاق لا عفة لاطهارة، بيهم غير الحسد والغيرة حيت وحدة تقدر تدخل الفلوس بفيديوات لترمتها وترمتو هو واخا يفلقها ويحطها وسط الطريق ماتجيبش حتى خمسة دراهم"
"أكد المندوب العام ديال إدارة السجون فالعرض ديال تقديم مشروع قانون المالية أمام لجنة التشريع أن المندوبية دارت تغطية للحباسة اللي معندهاش طبيب قار أو متعاقد بتكليف أطباء يعملون بمؤسسات سجنية أخرى بالقيام بزيارات دورية منتظمة لهذه المؤسسات. هاد الإجراءات حسب التامك ساعدات على ضمان تغطية بلغت نسبتها 98% فالمجال ديال الطب العام و%94 فالمجال ديال طب الاسنان خلال السنة الجارية، ومكنات بذلك من توفير 89% من مجموع الخدمات الصحية العلاجية المقدمة لفائدة الحباسة بالوحدات الصحية داخل المؤسسات السجنية. كما كشف محمد صالح التامك على أن النسبة ديال الخدمات التي تتم بالمستشفيات العمومية، خاصة الخدمات العلاجية المتخصصة وصلات خلال سنة 2018 إلى 10%، في جين لم تتجاوز نسبة الخدمات المنجزة في القطاع الخاص 1%." "التامك: هذا هو واقع الصحة و التطبيب ف السجون"
"قالت مصادر اعلامية بطنجة أن مسجد بومغيث بالمدينة، عرف خلال صلاة العشاء ليلة أمس الاحد، واقعة غير مسبوقة، بعدما كان المصلون يستعدون لصلاة العشاء. وقالت  طنجة 24، أن الشابة دخلت المسجد وهي كتغوت، وتوجهت إلى الإمام وهي تصرخ في وجهه “شكون قتل عثمان”، وحاولت دخول المحراب لكن الإمام بمعية المصلين منعوها من ذلك، وثبتوها حتى حضور الأمن، ليتضح ان الفتاة تعاني من خلل عقلي." "هجمات على امام فطنجة وقالت ليه: شكون قتل عثمان"
"حُكم على الجمهور المغربي مرة أخرى أن يعيش انتكاسة كروية جديدة، عقب خروج منتخب المغربي من الدور ثمن نهائي بطولة كأس إفريقيا، التي تحتضنها مصر، عقب هزيمة غير متوقعة أمام بنين. هي في الحقيقة الهزيمة بدأت قبل من البداية تاع ماتش امبارح, منذ المسلسل الإعدادي في المغرب وتشكيلة رونار التي اختارها للمشاركة في كأس إفريقيا, تشكيلة لي ماشي غادي نقول عليها ماشي مزيانة ولكن لاعبين ليس المكان ديالهم اللعب في حرارة القاهرة, بل اللعب في دوريات والكؤوس الأوروبية, هدشي كان معروف منذ البداية ولكن مكانش غادي يمكن لينا نضهرو على هاد الموضوع باش مايقولوش علينا انشوشو على المنتخب. رجعوا شويا الماضي,  الخسارة بدات من الماتش ديال ناميبيا لي سجلات على راسها, والماتش ديال الكوت ديفوار مجهود فردي من نورالدين امرابط عطى كرة من ذهب لي نصيري, لقاء الثالت بوصوفة ينقذ الوضع في الدقائق الأخيرة , يعني ان المنتخب المغربي مقدمش مبارايات كبيرة جدا, نقط الضعف ديال المنتخب المغربي باينة وواضحة, يسيطر,  يهيمن, كرات أرضية, كرات ثابتة, ولكن معدناش القناص لي يجيبها في شباك. في الندوة الصحفية الأخيرة تكلم المدرب هيرفي رونار ومبارك بوصوفة على الخطورة ديال المنتخب البنين وقال خص تكون عدنا ثقة خاص تكون عدنا القدرة على التسجيل المبكر, علينا منعطيوش فرصة للمنتخب البنين,…., هاد الهضرة عطاتنا امل بأن المنتخب المغربي فائز بدون شك, ولكن مكانتش هاد الهضرة  في أرض الملعب للأسف. أمس رونار غيير الكثير من قناعته, أخرج درار بلهندة كان تيشوف في دكة البدلاء ملقاش لي ينقذ الموقف, حكيم زياش ضيع ضربة جزاء في ثواني الأخيرة, لي كانت هي الضربة الخلاص, سؤال المطروح علاش رونار عطاه ضربة الجزاء في الوقت لي هو قاتل وكما شاهد موقع “كود” من قلب الملعب ان زياش طلب من المدرب تغييره بسبب الإصابة وهمية لأنه عرف راسو نهار ماشي ديالو, قبل الحصول على ضربة جزاء, ولكن رفض المدرب تغيير ورجعوا للملعب,  صفحة وستطوا جمهور مقلق من الحق ديالو, جيل سيودع المنتخب أحمدي مبارك بوصوفة وآخرون قدمو الشيء الكثير للكرة المغربية, ولكن كنا تنتمناو يوصل لأبعد نقطة ممكنة في “الكان”, مكتابش الله غالب, الخير قادم في الشهور والسنوات المقبلة, ولكن خاص يكون بناء على أساس العقل وخصنا نحيدو العاطفة, والخدمة على طول العام ماشي في المناسبات ونعطيو الفرصة للمنتوج المحلي حيت حنا لاعبين في إفريقيا, حكيم زياش كون كان لاعب في أوروبا ولا في أسيا كنا نشوفو زياش أخر ولكن هذه إفريقيا وليست أروبا, الحرارة علينا وعليهم وليست عذر, زد على ذلك البرمجة السيئة للكاف بخصوص توقيت المباريات الخاصة بالمنتخب المغربي, علاش المغرب بوحدو لي تيلعب مع السادسة في الجو حار, وكان سبق للمدرب الوطني أشار للهاد المسألة ديال الوقت وواجهو الرفض من “الكاف”, هي كارثة تنظيمية تنضاف إلى الكثير من الكوارث التنظيمية في هاد “الكان” لنا لها عودة في مقالات أخرى,  رونار تحمل مسوؤلتيه في الخسارة والخروج من الباب الخلفي لهذه المسابقة, وعلق على صفحته في الفايسبوك برسالة مشفرة, ” أنا عقدي مع المغرب حتى 2021, وفاش نرجعو المغرب غادي يكون إجتماع للحسم في بقائي أو رحيلي”. الجامعة الملكية المغربية لكرة القدم, وفرات جميع الضروف في أدق التفاصيل ديالها تسهيل السفر للجماهير المغربية, توفير جميع وسائل الراحة للمنتخب المغربي تكلفات بالعائلات ديال لاعبة للرفع من المعنويات ديالهم, رئيس الجامعة كان تيوقف بيديه على الكبيرة والصغيرة في التدريبات باش كلشي يكون مرتاح, الجامعة جدنات جميع الموظفين ديالها باش يقدمو الخدمات ديالهم للجمهور والصحافة,حيث سبق للجامعة ان تدخلت لفك مشاكل علق فيها الجمهور المغربي في القاهرة, ومشاكل وقع فيها الإعلام المغربي مع لجنة المنظمة,  باش تكون النتيجة هي الحصول على كأس إفريقا في نسخة مصر, لكن الحظ وعدم التركيز تسبب في الإقصاء المبكر . " "الخسارة بدات من الاول.. من الماتش ديال ناميبيا لي سجلات على راسها والماتش د الكوت ديفوار كان مجهود فردي من امرابط.."
"صلاة الجمعة وجميع الصلاوات الخرين تعلقو بشكل رسمي، فالجامع النركزي فالعاصمة الإسبانية مدريد، وهذشي ابتداء من اليوم الجمعة، وحتى لإشعار آخر. هذ القرار اللي علن عليه المركز الثقافي الإسلامي فبلاغ ليها حصلات “كود” على نسخة منه، بسبب تفشي فيروس “كورونا” المستجد بشكل كبير فالصبليون، وهو اللي خلا السلطات تاخد إجراءات احترازية ووقائية مختلفة، منها منع التجمعات البشرية. إدارة الجامع كتتمنى، من خلال بلاغها، من الجميع باش يتعاونو معاها لتحقيق المصلحة العامة، وكتطلب الله يلطف بالعباد ديالو." "بسباب كورونا.. المسجد المركزي بمدريد كيلغي صلاة الجمعة"
"قرر الصندوق المهني المغربي للتقاعد “La CMR” يصرف المعاشات ديال التقاعدين قبل العيد الصغير. الصندوق أكد أنه غادي يصرف المعاشات قبل 20 ماي، واللي هو الموعد اللي كايتفيرساو فيه، باش المتعاقدين مايعانيو من حتى شي مشكل مادي فالعيد ويدوزوه فظروف مزيانة. وأكد الصندوق، فبلاغ ليه حصلات عليه “كود”، بللي غادي يبقى يدعم المنخرطين ديالو فظل هذ جائحة فيروس كورونا المستجد." "بسباب كورونا وعيد الصغير.. صندوق التقاعد غيصرف معاشات المنخرطين قبل الوقت"
"علمت “كود” ان عبد اللطيف الحموشي المدير العام للمديرية العامة للامن الوطني قد قرر الاستجابةلتظمات المرشحين لاجتياز مبارات الأمن الوطني لسنة 2020 اللي طالبو باش يسيفطو ملفات الترشيح ديالهم فالبوسطة قبل غدا السبت 28 نونبر. وحسب مصدر “كود” فان هناك تمديد لاجال وضع الترشيحات. وسيتم الاعلان عن تاريخ جديد باش تتاضح صورة الإضراب اللي دايرينو موظفي بريد المغرب لبارح واليوم. ‌
وكان مجموعة من المرشحين دارو طلبات وتدوينات ورسائل بارطجاوها على مواقع التواصل الاجتماعي وتطبيق واتساب، كيطالبو فيها المدير العام للأمن الوطني، عبد اللطيف الحموشي، باش يتدخل لتمديد الأجل القانوني، خصوصا وأن الطلبات ماكتقبلش إلا عبر البوسطة. جاهم الجواب بالزربة" "برافو. الحموشي استجاب للي بغاو يدوزو الكونكور وما قدروش يدفعو بسباب اضراب البريد وقرر يمدد الاجال"
"كشف قيادي بارز داخل حزب التقدم والاشتراكية، أن محمد نبيل بنعبد الله، الأمين العام الحالي للحزب، يحظى بدعم من أعضاء المكتب السياسي لحزب “البي بي إس”، بالإضافة إلى مختلف أعضاء مجلس الرئاسة. عضو المكتب السياسي سعيد فكاك المنافس الوحيد ديال بنعبد الله مدعوم بدوره من عدد من البرلمانيين والكتاب الإقليميين لحزب الكتاب بالاضافة الى قدماء الحزب، وقال مقرب منه لـ”كود”: سي سعيد عندو حظوظ وكيعول على أعضاء اللجنة المركزية لي غادي يصوتو”." "قبل الحسم. ها شكون مدعمين بنعبدالله وشكون مدعمين الفكاك"
"علنات وزارة الصحة، صباح اليوم الثلاث عبر البوابة الرسمية لفيروس كورونا المستجد، على تسجيل 95 إصابة جديدة، وهكذا وصل العدد الإجمالي ديال المصابين عندنا لـ 12385. وما مات حتى واحد هاد الصباح، وبقى الطوطال مستاقر ف225. و6 تشافاو، وبلغ المجموع 8839. ولحد الساعة، 659895  حالة تستبعدات إصابتها بالفيروس، بعد تحاليل مخبرية خرجات سلبية. وبالنسبة للحالات اللي كتعالج فتزادت ب89 حالة، ووصل المجموع لـ3321. وهذا توزيع الإصابات حسب الجهات:" "حصيلة كورونا هاد الصباح: 95 تصابو و6 تشافاو.. الطوطال: 12385 حالة منها 225 ماتو و8839 تعافاو و3321 كيتعالجو"
"قررات محكمة الاستئناف بمدينة سطات تأجيل محاكمة محمد السكاكي، المعروف ب”مول الكاسكيطة” حتى ل11 فبراير، وهذشي بسبب غياب الجمعيات الحقوقية اللي حطو شكاية ضدو. وأكد محمد زيان، دفاع “مول الكاسكيطة”، فحديثو ل”كود”، أن هيئة الحكم علنات على ضرورة الاستماع لأقوال رؤساء هذه الجمعيات وممثليها. وزاد كيقول بللي حمودة الدالي، رئيس جمعية مايسمى “الشباب الملكي”، قدم تنازلو على متابعة “مول الكاسكيطة”. وكان “مول الكاسكيطة” تحكم ابتدائيا، ف26 دجنبر اللي فات، ب4 سنين سجنا نافذا وغرامة ديال 4 مليون سنتيم، وهذشي على خلفية تهم “السب العلني للأفراد والإخلال العلني بالحياء بالبذاءة في الإشارات والأفعال، وإهانة المؤسسات الدستورية وحيازة المخدرات”." "جمعية الشباب الملكي تنازلات على شكايتها ضد “مول الكسكيطة”.. واستئنافية سطات أجلات محاكمتو ل11 فبراير"
"أفادت المديرية العامة للأرصاد الجوية بأنه من المرتقب تسجيل طقس حار بعدد من مناطق المملكة، ابتداء من غد الخميس إلى غاية يوم الأحد. حسب قصاصة نقلتها وكالة المغرب العربي للأنباء. وأوضحت المديرية، في نشرة خاصة من المستوى البرتقالي، أن موجة الطقس الحار ستهم، ابتداء من غد الخميس إلى غاية يوم الأحد، عمالات وأقاليم الرشيدية، وزاكورة، وطاطا، وآسا-الزاك، والسمارة، وبوجدور، وواد الذهب، وتارودانت، حيث ستتراوح درجة الحرارة بين 42 و47 درجة. وأضاف المصدر ذاته أن درجات الحرارة ستتراوح خلال هذه الفترة بين 39 و42 درجة في عمالات وأقاليم الفقيه بن صالح، وبني ملال، وخريبكة، وخنيفرة، وقلعة السراغنة، وتازة، وتاونات، وفجيج، وبولمان، وكرسيف، وجرادة، وفاس، ومولاي يعقوب. وأشارت المديرية إلى أن هذه الظاهرة الجوية ستهم أيضا خلال يومي السبت والأحد عمالات وأقاليم أكادير إداوتنان، وانزكان أيت ملول، وتزنيت، وسيدي إفني، وكلميم، وطانطان، والصويرة (الداخل)، ومراكش، والرحامنة، وسطات، واليوسفية، حيث ستتراوح درجات الحرارة بين 40 و44 درجة." "العافية .. الحرارة غادي تبدا من غدا حتى للتالي ديال السيمانة وغادي توصل لـ47 درجة فهاد المناطق"
"أطاحت عملية أمنية للشرطة الوطنية الاسبانية بمقاطعة غرناطة في تفكيك شبكة إجرامية متخصصة في الاتجار بالمخدرات بمدينة  أوجيجاريس السياحية. وأضافت تقارير إخبارية، أن التدخل الأمني أسفر عن القبض على 3 أشخاص أحدهم يحمل الجنسية الاسبانية والآخران من أصل مغربي وحجز مايقارب 10 كيلو من الحشيش معدة للترويج وسيارة وهاتفين محمولين ومبلغ مالي. وتم تفكيك الشبكة بعد مراقبة أمنية لنشاط مشبوه بمطعم معروف بالمدينة تم استغلاله كمخزن للمخدرات ونقطة بيع للموزعين الصغار. https://www.ideal.es/granada/provincia-granada/descubren-guarderia-hachis-restaurante-ogijares-20210224111056-nt.html" "طاحو فيد البوليس.. صبليوني ومعاه جوج مغاربة رجعو ريسطو معروف فـ غرناطة ل ديبو ديال الحشيش"
"حادث مروع جديد في زمن «الحجر الصحي». مصدر موثوق كشف، ل «كود»، أن شخصا ضرب مرتو، مساء أمس الثلاثاء، بشاقور محاولا قتلها، قبل أن يقدم على الانتحار شنقا في منزل الزوجية بحي بن دباب في مدينة فاس. وحسب ما أكده المصدر نفسه، فإن الزوجة أصيبت بجروح جراء هذا الاعتداء، مشيرا إلى أنها نقلت إلى المستشفى لتلقي العلاج، فيما نقلت جثة الهالك إلى مستودع الأموات. وخلق الحادث حالة استنفار بالمدينة، حيث انتلقت عناصر الشرطة القضائية والعلمية والتقنية إلى المنزل الذي شهد هذه الواقعة الصادمة، لتباشر على الفور أبحاثا ميدانية على خلفية التحقيق الذي فتح تحت إشراف النيابة العامة المختصة." "حادث مروع ففاس فزمان الحجر الصحي ففاس. راجل ضرب مراتو بشاقور وانتاحر"
"بريطانيا كتعيش على قصة هزات الرأي العام بعدما كشفات التحقيقات أن أخ وختو غير الشقيقة عاشو مع بعضياتهم سرا 20 عام، وولدو 6 ديال الدراري لكن قتلوهم حيت خافو من الشوهة. وكشفت التحقيقات القضائية أن، سارة باراس لي عندها 35 عام عاشت مع خوها غير الشقيق، بريندون ماتشين 39 عام، واكبر ولادهم عندو 14 عام. الأخ وختو تافقو باش يقتلو ولادهم وينتاحرو، وقتلو ولادهم بجوج لي عندهم 13 و14 العام خنقا، وقررو يقتلو لاخرين غرقا في الحمام وتناول المخدرات، ولكن لحسن الحظ مامات حتى واحد فيهم. وطالب أحد ولادهم لي تعتق بأعجوبة من السلطات والمنظمات الاجتماعية باش يشدو والديه 300 سنة، في الوقت لي قضت محكمة بريطانية بسجنهم مدى الحياة." "فضيحة عالمية. أخ تزوج بختو 20 عام سرا.. ولدو 6 ديال الدراري وقتلوهم خوفا من شوهة"
"أكد قيادي في المكتب السياسي لحزب الأصالة والمعاصرة، خبر نشرته “كود” صباح اليوم والمتعلق بمغادرة هشام المهاجري، رئيس لجنة الداخلية بمجلس النواب، التراكتور، متجها نحو التجمع الوطني للأحرار. وقال المصدر الذي فضل عدم ذكر اسمه، لـ”كود” إن “المكتب السياسي رفض ترشيحه لأسباب يعلمها المهاجري شخصيا”. وتابع ذات المصدر أن “رحيل المهاجري لن يؤثر على نتائج البام في اقليم شيشاوة”، مضيفا :”المقعد ديالنا غانحافظو عليه”. وأكد المصدر نفسه أن “التنافس سيد نفسه، وفالتيران نتلاقاو”. علمت “كود” أن هشام المهاجري، رئيس لجنة الداخلية بمجلس النواب عن حزب الاصالة والمعاصرة غادي ينزل من التراكتور باش يطير مع “الحمامة”. وحسب مصادر “كود” فإن المهاجري لم يعلن بشكل رسمي التحاقه بالأحرار، نظرا لوضعيته الخاصة إذ يترأس لجنة الداخلية بمجلس النواب، لكن مغادرته لحزب التراكتور باتت مؤكدة. ماشي غير كان ومازال عندو خلاف مع الامين العام عبد اللطيف وهبي اللي كان ما باغيش يرشحو، ولكن جاه شي عرض." "قيادي فـ”البام” لـ”كود”: رفضنا ترشيح المهاجري وغانطردوه من الحزب..ومقعد شيشاوة غانحافظو عليه"
"أصيب شابين بجروح متفاوتة الخطورة، في حادث إطلاق رصاصة طائشة من بندقية صيد بمدينة ميسور، وذلك في إطار حملة لقتل الكلاب الضالة، قبل أن يتم نقلهما إلى المستشفى لتلقي العلاجات الضرورية. وحسب مصادر طبية، لـ”كود”، فإن أحد الضحايا تم نقله من المستشفى الإقليمي المسيرة الخضراء بميسور صوب المركز الاستشفائي الجامعي الحسن الثاني بفاس، نظرا لخطورة الإصابة التي أصيب بها بشارع الحسن الثاني." "القرطاس طيّحْ جُوجْ دراري فميسور وصيفطهوم للمستشفى الجامعي بفاس وها كيفاش تقاصو عن طريق الخطأ"
"قال وزير الخارجية والتعاون في لقاء مع الصحافة الخميس الماضي ان مؤتمر الهجرة الكبير اللي غادي يكون فمراكش واللي يعتبر اكبر مؤتمر كديرو الامم المتحدة فهاد الموضوع سيشارك فيه لحد الان قرابة 190 دولة. الوزير قال ان ثلاثة دول اعلنت لحد الان عن عدم مشاركتها وهي الولايات المتحدة الامريكية ديال ترامب والنمسا وهنغاريا. هاد الشي كيجمعهم حاجة وحدة وهي انهم من اليمين المحافظ او المتطرف. في موضوع الهجرة قال بوريطة ان المغرب لن يكون شرطي اوربا للهجرة. واكد انه وفق لهاد الشي ما كيقلبش ياخد ثمن على ما يقوم به لمحاربة الهجرة. واضاف ان المغرب كيدير مجهودو وغادي يبقى يديرو سواء كان تعاون مع اوربا او ما كانش." "ثلاث دول مقاطعة مؤتمر الهجرة فمراكش. النمسا وهنغاريا وميريكان. المغرب: انا ماشي شرطي الهجرة ديال اوربا وما كنخلصوش على خدمتنا"
"عرفت جماعة كوحايز نواحي اقليم شتوكة ايت باها اليوم الاىبعاء حادثة سير خطيرة، بين سيارة نقل، وسيارة خفيفة. وقالت مصادر محلية، أن سيارة النقل كانت تقل عشرون عاملا في الضيعات الفلاحية، واصطدمت بسيارة خفيفة، حيث أصيب العمال بإصابات استدعت نقلهم بسرعة لمستشفى بيوكري." "كسيدا خايبة فزمن كورونا.. اصابة عشرين عامل فالضيعات الفلاحية نواحي شتوكة آيت باها فكسيدا"
"دون بيكَ قدر يبقى اللول فالطوندونس ديال اليوتوب المغربي لأطول مدة. الرابور بقى شاد الرتبة الاولى في الفيديوهات 16 ليوم، وحقق 12 مليون مشاهدة بالكلاش ديال الروابا 170 كيلو. وواخة الكلاش جا مع أحداث كبيرة عرفها المغرب بحال قطع راس المرا في وادي افران، وفيديو مثلي مراكش في راس العام، إلا أن توفيق حازب بقا شاد البلاصة مزيان وكاعما تزعزع على عكس الروابا الصغار لي تلاحو فالتوش. بزاف ديال الروابا دارو كلاشات، كيجاوبو فيهم  البيكَ، لكن محققوش نفس نسب المشاهدة، وكاين كاع لي كلاشاه، ومتسوق ليه حتى واحد. ولبارح ديزي دروس خرج كلاش ماشي بحال ديال الدراري الجداد، كلاش فيه القاصح، جبد للبيگ گاع الدواصا، من الوسام لابوزعيتر صاحب الملك…السؤال هو: واش غايزعزع البيگ من بلاصتو؟ تصنتو عليه وجاوبونا" "البيگ أول مغني كيبقى شاد الطوندونس 16 ليوم فالمغرب. واخا گاع اللي كان واقع 170 كيلو مثقلة البلاص.. واش غايزعزعو ديزي دروس؟"
"أحد أبرز قيادات الاتحاد الوطني لطلبة المغرب، في بداية الاستقلال، النقابي والاتحادي محمد الحلوي، من بين الأعضاء لي عينهم الملك محمد السادس في المجلس الأعلى للسلطة القضائية. حكى عليه محمد برادة الرئيس السابق للاتحاد الوطني لطلبة المغرب. الحلوي توفى يوم 25 يوليوز2020، كان محامي معروف، واجه الحسن فالايام العصيبة. وكان صديق محمد برادة. برادة هضر على شجاعة مواقف الحلوي لي رفض استمالة نظام الحسن الثاني ليه، خصوصا بعد الحكم على برادة بالاعدام. وفق شهادة نفس المصدر. القضية ديال رفض الحلوي استمالة نظام الحسن الثاني، جات بعدما تحكم برادة غيابيا بالإعدام بتهمة الخيانة العظمى سنة 1963.. ديك الساعة وفق شهادة برادة، كان النظام كيعول على الحلوي لي تم انتخابه في رئاسة منظمة الاتحاد الوطني لطلبة المغرب، لكن الحلوي متبدلش ودار التصعيب في مؤتمر المنظمة سنة 1964، وقرا رسالة صافطها برادة من الجزائر (كان خارج من المغرب فاش تحكم بالاعدام) وكيوجه فيها انتقادات حادة للنظام. ومع ذلك “حاول الحسن الثاني يجر معه قيادة الاتحاد الوطني لطلبة المغرب من جديد، وعقد اجتماع لمجلس التعليم ودعا ليه قياديي المنظمة الطلابية، محمد الحلوي وعمر الفاسي، وفاش سالا الاجتماع دار معه الحسن الثاني لقاء خاص وقاليهم درت معكم لقاء سراء باش متخرج صورة وانا معكم للعلن خصوصا وان الرئيس برادة محكوم بالخيانة العظمى، وكل من له علاقة معه فهو متهم”. الحلوي، حسب برادة، مكانش كيشوف فوجه الحسن الثاني وكيشوف سقف المكان، فقال له الحسن الثاني :”شوف فيا راني كنهضر معك ..وممكن نشتغلو معا”، وقال ليهم :”يمكنني أن ازوركم في مقر الاتحاد الوطني للطلبة المغرب للعب البينغ بونغ ping pong”، فكان جواب الحلوي :”حنا مكنلعبوش البينغ بونغ ف مقر الاتحاد”، مضيفا :”لا يمكن أن يكون هناك عمل مشترك بيننا لأن هناك خلافات بيننا حول عدد من القضايا”. فغضب الحسن الثاني. وبعد مدة تعتقل. تفاصيل مهمة في ذاكرة التاريخ السياسي لبلادنا نشرتها جريدة “أخبار اليوم” فعددها الصادر اليوم الثلاثاء 4 غشت الجاري." "تاريخ مغربي.. محمد الحلوي للملك الحسن الثاني: حنا مكنلبعوش “البينگ بونگ” فالاتحاد الوطني لطلبة المغرب ومايمكنش نخدمو معاك"
"الاحتفالات ديال راس العام خلاّت البوليس بلا نعاس ف عدد من المدن والمناطق. فقد رفعت مصالح ولاية أمن فاس حالة التأهب الأمني قبل هاد الاحتفالات عن طريق تكثيف التواجد ديال البوليس ف الشارع العام وتسخير إمكانية بشرية ولوجستيكية مهمة، ونصب براجات جديدة بعدد من المحاور الطرقية. ووفق ما كشفت عنه مصادر “كود”، فإن عدد من المسؤولين الأمنيين هادي أيام ومكيشوفوش النعاس، وفيهم رؤساء مصالح بحال رئيس المصلحة الولائية للشرطة القضائية الذي شوهد في أكثر من مناسبة يتجوّل بسيارته الخاصة بعدد من المناطق السوداء وتتبع الأوضاع بالمدينة. ووفق ما كشفت عنه مصادر “كود”، فإن رجال الشرطة بالمدينة اللي غادي يخدمو ف الدوائر الأمنية بنظام المداومة إلى غاية انتهاء احتفالات رأس السنة، شرعوا قبل أيام بالقيام بجولات في نفوذ ترابهم، مشيرا إلى أن تعليمات ولائية صدرت لتشديد المراقبة على الوحدات الفندقية والمناطق الحسّاسة. هذا، وراسلت الخلية الولائية ديال التواصل بولاية أمن فاس عدد من الصحفيين باش يجيو يواكبو حتى هوما التدخلات البوليسية فراس العام. لكن واش غادي يجيو بصح الصحفيين المهنيين او منتحلي هاد الصفة لي معندهومش بطائق مهنية ومكيهرض معاهوم حد. أحد الصحفيين بالمدينة قال لـ”كود”: نتمناو ميتكررش نفس الاخطاء باش نخدمو فراحتنا." "واش هادشي كولو على حساب راس العام.. حراسة أمنية غير مسبوقة على لوطيلات و”نويل” مخلّي البوليس بلا نعاس"
"القاسم الانتخابي، أبرز نقط الخلاف والاختلاف والنقاش قبل انتخابات 2021، كاين أحزاب ماباغياهش، وكاين سياسيين كيشوفو فيه تهديد لمناصبهم، في حين أن جميع من لا حظ لهم في الصعود يقدرو يجيبو مقعد ليهم بسباب القاسم الانتخابي استنادا لجميع الاصوات المعبر عنها سواء صحيحة أو ملغاة. البرلماني هشام الصابري المنتمي لحزب الاصالة والمعاصرة، مشى فطرح معاكس للجميع، وقال أن الخاسر فهاد العملية ماشي البيجيدي، لأنه ببساطة الرابح الأكبر منها. نتا كبرلماني واش كتشوف أنك مع القاسم الانتخابي لي عتابراتو البيجيدي غير ديمقراطي، ويلا كنتي ضدو علاش؟ أولا، وقبل ما نبدا خاصنا نوضحوا أن البيجيدي ماشي ضد القاسم الانتخابي ولكنها كتحاول توهم المغاربة أنها ضدو، أما بالنسبة لرأيي ورغم أن البام غايتضرر من القاسم الانتخابي إلا أنني معاه، والقول بأن هاد القاسم الانتخابي غير ديمقراطي ماشي صحيح، لأن الديمقراطية كتتطور ومايمكنش نطوروها ونوصلو للنموذج الديمقراطي المثالي يلا بقينا ديما رافضين نغيرو نموذج فقط لأن واحد الطرف مستفيد منو. قلتي أن البيجيدي ماشي ضد القاسم الانتخابي، ولكن كتحاول توهم الناس أنها ضدو، كيفاش هادشي؟ تا واحد مايقدر ينكر أن البيجيدي كان حزب قوي، هاد القوة استمدها من التركيز على خطاب المظلومية،وأنه مظلوم وكيحاربوه لأنه حزب اسلامي، وكيحاربوه لأنه ماشي فاسدين وضد الفاسدين،  هادشي ستاعملوا فاش خرجات فضيحة يتيم، وفضيحة الشوباني وبنخلدون، والنجار وعمر بنحماد، ديما كيستعمل خطاب المظلومية، لكن هاد المظلومية مابقاتش كتاكل مع لمغاربة لي فقدو الثقة فالبيجيديين، هادشي علاش قلت أنه البيجيدي ماشي ضد القاسم الانتخابي، ولكن كيبين أنه ضدو، لأنه عارف راسو غايخسر الانتخابات الجاية وملي يخسر الانتخابات يلقى القاسم الانتخابي يعلق عليه خطاب المظلومية ويقول أنه السبب فخسارتو ويعيد اجترار خطاب التماسيح والعفاريت، ديكشي علاش دابا كيبين أنه ضد القاسم الانتهابي، رغم انه المستفيد الاول منو. يلا كان البيجيدي ماشي هو لي غايخسر من القاسم الانتخابي، شكون هي الاحزاب لي غاتخسر منو، وشكون المستفيد؟ الخاسر الاكبر والوحيد هو البام، هادشي علاش كاين نقاش داخلي صحي بين القيادات وتم اشراك فيه حتى المجلس الوطني، باش نشوفو اشمن قرار نتاخذو، واش مع القاسم الانتخابي لي غادي يخسرنا من عشرين حتى لثلاثين مقعد، ولكن يقدر يزيد  بالدولة للقدام، او نبقاو على القاسم الانتخابي الحالي لاحتساب الاوراق الصحيح فقط، أما بقية الاحزاب فمعندهومش شب خسارة فالقاسم الجديد، ديكشي علاش موافقين عليه. كاين لي كيعتابر أن وهبي والبام باغيين القاسم الانتخابي حقاش مقادرينش يجيبو عدد مقاعد قريب من المقاعد لي خذاوها فالانتخابات الأخيرة، ما تعليقك؟ ماعرفتش شكون كيصدر هاد الاشاعات، ولكن اكيد انه خايف من البام لدرجة أنه يطلق أكاذيب بحال هادي، لكن نحب نطمنو ان هاد الاشاعات ماغاتنفع فوالو لأننا بالقاسم الانتخابي الجديد أو القديم غنبقاو أقوياء وحنا اكثر المنافسين على المرتبة الاولى قوة، خصوصا أن مهندس الانتخابات ديال 2016 سي محمد الحموتي، هو نفسه مهندس انتخابات 2021 داخل البام، وعارف المعركة القادمة مسبقا وموجد ليها مزيان، وأكيد لي كيطلقوا بحال هاد الاشاعات عارفين ان البام موجد راسو مزيان هادشي علاش كيديرو رقصة الديك المذبوح بهاد الاشاعات الباسلين." "الصابري في حوار مع “كود” : المستفيد الاكبر من القاسم الانتخابي هوما البيجيدي لي باغيين يستعملوه ذريعة باش يتباكاو على شعبيتهم لي تراجعات وخسارتهم القادمة فالانتخابات"
"الحرب بدات بين البطل المغري في رياضة موان طاي والكيك بوكسينگ بدر هاري والهولندي ريكو فيرهوفن  الخميس ف الندوة الصحافية. البطلان العملاقان تلاقاو في الندوة قبل المعركة ديالهم المقبلة، لي غادي تكون في 12 دجنبر الجاي، وبداو كيتبادلوا الاتهامات والوعد والوعيد أمام عدسات الكاميرات التلفزيونية والمصورين الصحافيين، وصلات بيهم إلى تبادل السب والشتم. بدر هاري باغي ينتاقم من ريكو، لي سبق ليه هرس اليد ديال البطل المغربي في نزالهما الشهير ف 2016، والبطل الهولندي الملقب بالوحش باغي يبين أنه أقوى واحد فهاد الرياضة. هاري المتحدر من القنيطرة واجه ريكو بعبارات قاصحة گاليه انت مجرد ممثل وغادي نطيحك بالكاو، ورد البطل الهولندي باركا من البكا انت ما كتعرفش تكلم حتا بالإنگليزية”. وكيف سبق وذكرنا فمقالات اخرى، بدر هاري تقلق وضرب الطبلة وصرخ في وجه ريكو وگاليه غادي نحزق يماك بالدارجة، وهاد الهدرة انتشرات على نطاق واسع فمختلف مواقع التواصل الاجتماعي." "الحرب ناضت بين هاري وريكو.. من بعد ما البطل المغربي گاليه غادي “نحزق يماك”.. الهولندي رد عليه: باركا من البكا نت ماكتعرفش حتى تهدر بالنگلزة!"
"واحد الروشيرشي عند راسو مطور بغا يديرها بالبوليس والجدارمية والسلطة المحلية فمدينة سيدي افني وماعرفش راسو راه غادي يجيبوه يجيبوه. المتهم اللي هارب بسباب مذكرة بحث من أجل النصب بقا مخبي في هاذ الحوايج مدة معلومة قبل ما تحركات التليفونات ديال الشرطة القضائية بالمنطقة الاقليمية لسيدي افني وشدوه متلبس بالفعلة وتحال على النيابة العامة المختصة باش يدار معاه تحقيق وتبدا إجراءات تنفيذ العقوبة الحبسية اللي هارب منها." "يجيبوك يجيبوك. روشيرشي حصل لابس حوايج العيالات طيحوه لابيجي ديال سيدي افني"
"عثمان الفردوس، وزير الثقافة والشباب والرياضة دار اجتماع مع فوزي لقحع، رئيس الجامعة في المركز الرياضي محمد السادس لكرة القدم، بحضور الكاتبة العامة ديال الوزارة نادية بنعلي.  الفردوس تعرف فهاد الاجتماع على أوراش، اللي دشناتها الجامعة منذ تولي لقجع الرئاسة ف2013، وشملت البنيات التحتية الرياضية من مراكز التكوين الجهوية والملاعب وتعشيب العديد منها بالعشب الاصطناعي والطبيعي وهيكلة مؤسسة كرة القدم، خصوصا فالتدبير والحكامة، إضافة إلى خلق العصبة الاحترافية والعصبية ديال الهواة والكرة النسوية والمتنوعة، علاوة على قرار الجامعة بتأسيس الشركات الرياضية من أجل الرقي بممارسة كرة القدم أكثر." "الوزير الفردوس دار اجتماع مع لقجع على ود استراتيجية الجامعة"
"بدات بوادر ليلة ساخنة ف الرباط، قبل ما تبدا الاحتفالات براس العام، فبعد عملية الكريسارج لي دارتها عصابة ف حي التقدم، قامت مصالح الأمن قبل قليل بتوقيف شخصين كيبعيو المشروبات الكحولية بالتخبية ف دارو. القصة وفق مصدر أمني تحدث ل”كود”، هي أن الشخصين اللي تشدو ردو منزل لبيع المشروبات، رد دارو بيتيسري خصوصا وان المحلات لي كاتبيع كاتسد قبل ما توصل العاشرة ليلا. قبل هاد لافير عاينت “كود” ايقاف عصابة تتعرض المواطنين ف طريق بحي التقدم، وهاد المجموعة تعدات على شخص يتواجد الان بالمستعجلات. ليلة فشكل، عيون الحموشي مفتوحة ليلة كاملة، باش دوز على خير. " "بالصور..نايضا فراس العام: البوليس قرقبو على كراب كيبعيو البيرا والروج فدارو والكريساج بدا بكري"
"قالت مصادر محلية بمدينة وجدة، أن فعاليات من المجتمع المدني قامت طيلة الأيام الاخيرة، بتوزيع عدد من الكمامات والمساعدات الغذائية على الفئات الهشة بالمدينة. وبعد تقديم مساعدات لطلبة منحدرين من دول جنوب الصحراء، قالت ذات المصادر، بلي تم اليوم تسليم حوالي 6000 كمامة طبية و1200 محلول كحولي من سعة 100 ملل لفائدة نزلاء السجن المحلي لوجدة. " "بعدما اخترقت “كورونا” السجون: توزيع 6000 كمامة على الحباسة فوجدة"
"نايض صداع جديد على قناة Mbc5 بعد بث فيلم “القلب الغارق” لي بانت فيه الممثلة فرح الفاسي مرات الممثل عمر لطفي في لقطات شبه عارية، وهادشي اعتبروه بعض المعلقين المغاربة ماشي حتال لهيه حيت كانو كيتفرجو مع عائلاتهم. اللقطات اعتابروها بعض المغاربة لي عايشين في القرون الوسطى خدش للحياء، وناضو للقناة لي كيبان أنها باش دير البوز عن طريق العرا في الأفلام لي كدوز. الانتقادات وصلات لعند فرح، وبعض المكلخين سبوها وعيروها بكلام مفيه ميتقال في اخر صورة حطات في انستكرام. وكيف قلنا ملي ناض صداع على فيلم “حياة” لي واخد أفلام عالمية كثيرة، انه واخا عارفين ان المشروع كامل مبني على حاجة وحدة وهي فلوس البترول، والتقديم والبرامج  مقتول، وديما ف”كود” كناكدو انهم داخلين بالفن باش ينشرو الجهل، الا ان هاد المرة جا الجهل من عند المتفرجين بحملة “شوهتنا وحدة”. اه شوهتنا وحدة ولكن شوهة الكلاخ والتزمت ماشي العكس. كيتفرجو فهادشي بالتخبية ويغوتو ويستنكروه فمواقع التواصل." "لثاني مرة من نهار بدات.. نايضة على “mbc5” في الانترنت"
"بزاف دالناس رونوها صداع واحتجاج ف”فيسبوك” بعدما تشفرو ليهم فلوس صحيحة فالكونطات ديالهم CIH من موقع Apple.com. سكرينات كتسيركيلا ديال بزاف دالناس لقاو اقتطاعات كثيرة فالكونطات ديالهوم وصلات حتى ل6000 درهم ومافهموش فين كاين المشكل بالضبط، وهكذا حملو البنكا كل المسؤولية على هذشي اللي وقع، وطالبوها باش ترجع ليهم فلوسهم. نشطاء خرين رجحو يكون هذشي بسباب الدوطاسيون “إي- كوميرس” والدوطاسيون “توريستيك” اللي كاين اللي كيخليها مآكتيفيا فلابليكاسيون فالكونط ديالو، بحيث هذ الخاصيات اللي كتخول الخلاص على الأنترنت إلى بقاو مآكتيفيين كيبقى الكونط محلول، وكيمكن يتشفرو منو الفلوس بسهولة. “كود” سولات مسؤول فبانكا CIH على المشكل فين كاين بالضبط، وقال البانكة ماشي مسؤولة على هذشي، وأن الأمر كيتعلق بمجموعة من ليهاكرز اللي سهال عليهم يدخلو لكونطات الناس اللي كايشريو ليزارتيكل من لانتيرنت، وتحديدا من موقع “آبل” من برا، وأكد أن هذشي كيتعلق ببنكات كثيرة من غيرها. وبخصوص خاصية “الدوطاسيون”، نصح المسؤول البنكي الناس باش يردو البال إلى خداو شي حاجة من لأنتيرنيت عامة، ويحرصو على ديزاكتيفاسيون ديال دوطاسيون “إيكوميرس” والدوطاسيون “توريستيك”، باش يتجنبو هذ المشاكل اللي كتعتبر فرص كينتهزوها عصابات إلكترونية. وبالنسبة للفلوس واش غترجع ولا لا، قال المسؤول أن شركة “آبل” تدخلات لحل المشكل، والبنكا كذلك غاتقوم باللازم باش الأمور ترجع لمجاريها، و”دابا راه كلشي تحت السيطرة”، وفق التعبير ديالو." "خبار زوين للناس اللي تشفرولهم الفلوس من الكونطات ديالهوم فCIH. الفلوس غاترجع لماليها.. ومسؤول لـ”كود”: هدو هاكرز دخلو وسرقو للناس اللي مولفين يشريو من الأنترنت.. وهذشي فبانكات كثيرة ماشي غير عندنا.. والأمور تحت السيطرة دابا "
"فكل اثنين، كازا سطات مكتسجلش إصابات كثيرة بفيروس كورونا المستجد، فالوقت اللي الإصابات فيها فالعادة كيفوتو سقف 2000 حالة يوميا، والجهة كتبقى هي اللولة وطنيا من حيث الإصابات الجديدة بالفيروس دون منازع، بسبب كثافتها السكانية المرتفعة. بطلة خفيفة على نشرة كورونا اليومية خلال أيام الاثنين، كيمكن الاستنتاج أنه فعلا هو اليوم الوحيد اللي الإصابات فيه فهذ الجهة كتكون منخفضة بزاف، على غير العادة، وكتتحدد فالمئات فقط عوض الآلاف، لدرجة أنه كيمكن تفوت كازا سطات شي جهة خرى فالحالات، أو تتساوى معاها، وهذشي مكيوقعش فسائر الأيام الأخرى. وهذي ليست ديال العشر اثنينات الأخيرة والإصابات المنخفضة اللي سجلاتهم فيها كازا سطات: الاثنين 16 نونبر: 630 الاثنين 9 نونبر: 1177 الاثنين 2 نونبر: 864 الاثنين 26 أكتوبر: 880 الاثنين 19 أكتوبر: 651 الاثنين 12 أكتوبر: 529 الاثنين 5 أكتوبر: 674 الاثنين 28 شتنبر: 542 الاثنين 21 شتنبر: 495 الاثنين 14 شتنبر: 518 وهذشي فالوقت اللي الإصابات مرتفعة بزاف وبشكل مخيف فباقي الأيام الأخرى فكازا سطات، ناخدو آخر أسبوع على سبيل المثال دون احتساب الاثنين: الأحد 15 نونبر: 1492 السبت 14 نونبر: 2254 الجمعة 13 نونبر: 2179 الخميس 12 نونبر: 2387 الأربعاء 11 نونبر: 2264 الثلاثاء 10 نونبر: 2381 وبعملية حسابية بسيطة، يمكن نحددو معدل الإصابات اليومي بفيروس كورونا فكازا سطات فالإثنينات العشر ف696، بينما كيتحدد معدل الإصابات اليومي فالأيام الأخرى دالسيمانة اللي فاتت (دون إثنين) ف2160 إصابة. وكيمكن للملاحظ يرجح هذ النقص فعدد الإصابات فالإثنينات لكون أن هذ النهار يمكن يكون هو اليوم اللي كتجمع فيه المديرية الجهوية للصحة الإصابات اللي كيتسجلو يوم الأحد، وبحكم أنه فالأحد أغلب المرافق العمومية مكتخدمش، أو كتخدم بشكل قليل، فالتحاليل اللي كتدار هذ النهار كتكون قليلة، وبالتالي أوطوماتيكمون الإصابات كيكونو ناقصين. باش تسول فهذ الإطار، “كود” حاولات تتواصل مع نبيلة الرميلية، المديرة الجهوية للصحة فجهة كازا سطات، وجوج مسؤولين فالمديرية، لكن الهاتف ديال هذو كاملين صونا دون جواب." "واش كيجمعو حساب نهار الأحد اللي مكتكونش فيه الخدمة.. الإصابات بكورونا فكازا سطات نهارات الاثنين قليلة وعلى غير العادة.. ها شحال ديال الحالات كيكون فالاثنين وها شحال فباقي الايام"
" أظهر فيديو بثته قناة ميدي 1 تي في، مساء اليوم، تغييرا في البروتوكول الملكي اثناء استقبال الملك محمد السادس، يومه الأربعاء 11 مارس 2020، بالقصر الملكي بالدار البيضاء، الأعضاء الأربعة الجدد المعينين بالمحكمة الدستورية. المتتبعين لفيديو النشرة الاخبارية لقناة ميدي 1، كيتساءلو :” واش تمنع السلام على الملك بسبب فيروس كورونا؟”، خصوصا الفيديو مافيهش لقطات السلام على الملك كما هو معتاد في جميع الاستقبالات. الى كان فعلا تم الغاء هاد البروتوكول فهادي خطوة ايجابية، وخاص المغاربة يقتادو بهاد السلوك، خصوصا وأن هاد كورونا فيروس كينتقل عبر السلام والاحتكاك اكثر. يشار الى أن رؤساء دول كبرى منعو السلام كما يوثق فيديو للرئيس الفرنسي ايمانويل ماكرون، فاش زار قسم الطوارئ، دار يدو فجيبو ماسلم على تا شي حد باش يتجنب الإصابة بعدوى “كورونا”. وماشي غير هذشي، شارك ماكرون فقمة أوروبية طارئة عن بعد وعبر الأنترنت تفاديا الاختلاط بممثلي الدول الأوروبية الأخرى. التدابير الوقاىية فقصر الإيليزي تكثفات بسبا الفيروس، الأجندة الرئاسية مابقاوش فيها بزاف ديال البروكَرامات، العمال ديال القصر كيقومو بتعقيم أي حاجة كيقيسها الرئيس عدة مرات، وتم تعليق الزيارات العامة للقصر الرئاسي." "مزيانة بزاف يحمي راسو ويحيد هاداك الطقس المتخلف. واش كورونا لغات بوسان يد محمد السادس؟. تعيينات المحكمة الدستورية البارح دازت بلا ما يقرب حد للملك -فيديو"
"جورنال “أخبار اليوم” ديال الويكاند قالت بأن عبد الاله بنكيران، رئيس الحكومة السابق، وصف الكثير مما يكتب حول حصوله على المعاش الاستثنائي بأنه شبيه بمسيرة ولد زروال جديدة في العالم الافتراضي للتشهير به. وقالت المصادر إن بنكيران سخر مما قالوا إن لديه فيلاتين، مؤكدة أن السيارة التي يتوفر عليها لا تعود ملكيتها إلى الدولة، بل عطاها ليه الملك. وعن المعاش الاستثنائي، وقالت المصادر:” الملك هو من أمر بتسوية وضعية بنكيران بعدما وصل إلى علمه أن العجلة توقفت عنده”." "بنكيران على التقاعد لي شد: الملك تدخل باش يسوي وضعيتي حيث “العجلة وقفات”"
"قالت مصادر طبية، لـ”كود”، أن طفل عمرو حوالي 10 أشهر غادي يخرج اليوم السبت من مستشفى “سيدي سعيد” بالعاصمة الإسماعلية مكناس بعدما تشافا من إصابته بـ”كورونا” فيروس، إلى جانب بعض المتعافين من هاد الوباء. ويعتبر هاد الطفل أصغر مصاب بكورونا على المستوى الوطني. خبر شفاء الطفل عبد الله خلق فرح كبير بين الأطباء ف الصبيطار ديال سيدي سعيد وبين عائلتو. يشار إلى أن هاد الطفل كان تصاب بالفيروس دكورونا بعدما أكدات التحليل ذلك" "خبار زوين.. طفل فيه 10 أشهر غادي يخرج من مستشفى سيدي سعيد بمكناس اليوم بعدما تشافا من كورونا"
"عرفات “كود” من مصادر محلية بللي اليوم تسجلات أول إصابة بفيروس كورونا المستجد بإقليم طاطا، وتحديدا فمنطقة دوار لمحاميد ففم زكيد. المصادر أكدات أن المصاب كيبلغ 86 عام من عمرو، وجاتو أعراض قوية ديال الإصابة، حتى ضاق ليه التنفس، وداوه على وجه السرعة لمستشفى الحسن الثاني بأكَادير اللي كيبعد على المنطقة اللي كاين فيها ب400 كلم، والحالة ديالو حرجة. وخدا الشيباني الفيروس من بعد ما كان مسافر لكازا، ورجع غير بايام من بعد الإعلان عن الحجر الصحي." "تسجيل أول إصابة بفيروس كورونا فطاطا"
"رغم أنه مازال ما سالات السيمانة الأولى ديال الحجر الصحي، إلا أن الآثار ديالو بدات كاتبان من دابا على بزاف د العائلات اللي ما عندهاش صالير فيكس أو مدخول قار. صحيح أن هاذ الوضعية عمت غالبية الجهات و الأقاليم بالمغرب، إلا أن الآثار الكارثية للحجر تختلف من منطقة لأخرى و من مدينة لأخرى و ماشي كاع المدن بحال بحال ف تأثرهم بالقرارات اللي اتخذتها الدولة من أجل محاصرة الفيروس. و ايلا كانت شي ايجابيات عند هاذ الجايحة فهي أنها فضحت السياسة الاقتصادية العامة بالبلاد اللي عطات الأهمية والأولوية لبعض المناطق المحظوظة و حكمات على باقي المناطق بأنها تعيش الموت البطيء سواء بكورونا او بغير كورونا. و في مقدمة الاقاليم اللي لقات راسها متأثرة بزاف بالتوقف الاقتصادي الحالي كاينة خنيفرة اللي غالبية سكانها مياومين و عايشين بمبدأ كل نهار برزقو، واللي ماعرفو باش تبلاو حتى قالو ليهم دخلو لديوركم و سدو عليكم البيبان بلا مايكونو موجدين لشهر كامل من السدان. أمر بالسدان لم يتردد السكان ف الامتثال ليه و سارعو للدخول طواعية ف فترة الحجر الصحي وكلهم أمل في أن الدولة غادي تقدم ليهم مساعدات مالية أو عينية باش يتعاونو بيها على الزمان ريثما تدوز هاد الفترة العصيبة، لكن مع توالي الأيام مازال مابان ف الأفق أي مؤشر على  وجود مبادرات محلية أو مركزية للإسراع بالتخفيف من معاناة الدرواش اللي كايشكلو غالبية السكان ديال الحفرة. صحيح أن الحكومة دارت مبادرة مزيانة لصالح الأجراء اللي عندهم الـCNSS، إلا أن ذلك ماكافيش ف مدن بحال خنيفرة اللي النسيج الاقتصادي ديالها غالب عليه القطاع الغير مهيكل، و اللي الخدامين فيه كايبان ليهم ذاكشي ديال الـCNSS بحال شي سيونص فيكسيون أو حلم بعيد المنال، و هواللي خلّا غالبية الخنيفريين كايحسو بأن الحكومة ربما تخلات عليهم أو مازال لقات ليهم شي حل عملي لمواجهة الازمة… و النتيجة أن الايام القادمة تقدر تعرف احتقان و غليان بسبب الجوع الكافر اللي بدا كايقرص المصارن ديال بزاف د العائلات." "خنيفرة كتعاني. الناعورة واقفة والناس خاصهم مساعدات مادية مباشرة اليوم قبل غدا"
"طالب الادعاء الاسباني بمدينة كاستيون الاسبانية بالسجن 75 سنة لثلاثة مغاربة متهمين في جريمة قتل وحشية طالت إسباني سنة 2009. وكان المتهمون الثلاثة قد إعترضوا سبيل الضحية وقاموا بإختطافه والتوجه به إلى منطقة خالية حيث صبوا عليه البنزين وعمدوا إلى إحراقه حيا. وبالاضافة إلى المطالبة بسجن الاظناء الثلاثة طالبت النيابة العامة بتعويض قدره 120 الف يورو لأرملة الضحية وإبنه." "الادعاء الاسباني يطالب بثلاثة ارباع قرن من السجن لثلاث مغاربة لإحراقهم إسباني قبل ثمان سنوات"
"استنكار كبيرة على موقع التواصل الاجتماعي “فيسبوك” بعدما تلاحو تصاور ديال طاروات عاد جابوهوم جداد فكازا، حيدو ليهم مجهولين الروايض ديالهم باش يديوهم يبيعوهم.  الطاروات الكبار، اللي جابتهم شركات “ديرشبورغ” و”أفيردا”، توزعو على مجموعة من الأحياء فكَاع المقاطعات اللي فكازا، ومن ضمنهم مقاطعة سيدي عثمان اللي وقع فيها هاذ المشكل ديال الشفرة دالروايض. النشطاء ففيسبوك علقو على هذ التصاور وقالوا بللي “المغاربة ماتصلاح معاهم حتى حاجة زوينة”، وقالو وحدين خرين بللي “راه أكبر مشكل فهذ البلاد هو هذ الشعب”، فالوقت اللي وحدين خرين علقو كيقولوا “كيفاش بغيتي البلاد تزيد لقدام مع هذ العقليات؟”.  وقبل شي جوج سيمانات، تحركات هذ الشركات باش تنقي العاصمة الاقتصادية شوية من الزبل، وجابت كاميونات جداد وآخر ما كاين فالبركاصات والطاروات." "بالتصاور.. شفارة طيروا للطاروات الجداد روايضهم فكازا"
"عثمان أبو زعيتر ما كيفلت حتى لقطة باش يبان متدين ويستغل الدين باش يرسم صورة زوينة عليه خصوصا ان الناس كتلومو هو وعائلتو بسبب الولد لي مشدود في الحبس لأنه شفر ليه الكلب ديالو. أبو زعيتر حط صورة في حسابو عيى انستكَرام كيصلي فيها بسبرديلتو وشي واحد مصورو زعما شوفوني أنا كنصلي. أبو زعيتر نايض عليه الصداع مزيان داكشي علاش كيحاول يلمع الصورة ديالو بهاد التصرفات لأنه عارف أن الجانب الديني كيأثر بزاف في المغاربة. " "النفاق واستغلال الدين .. أبو زعيتر كيصلي بسبرديلتو وسط المطار"
"الرابور المغربي كريم خربوش المشهور عالميا بفرانش مونتانا حط تصويرة مؤخرا مع نجمة تلفزيون الواقع كايلي جينر، لي هي أصغر مليارديرة عصامية في العالم. كريم كتجمعو علاقة صداقة قوية مع كايلي من ايامات كان مصاحب مع ختها كلوي كاردشيان.  التصويرة خلات بنادم يبرگك ويطنز عليه فالتعاليق حيت هي ممتابعاهش، عكسو هو. ومعروف على فرانش مونتانا أنه معندوش مع الانستكرام بزاف لدرجة أن الستوريات كيحطهم مخربقين وكيصور داكشي مرون. وفينما جابتها الفرصة كيتلاقا كريم مع عائلة جينر-كاردشيان، واخر مرة عرضات عليه كورتني  لدارها وطيبات ليه الاكل المغربي." "فرانش مونتانا حط تصويرة مع كايلي جينر.. والمعلقين طنزو عليه"
"الحكومة غادي تدير مظاهرة على الحماية الاجتماعية. هاد التظاهرة غادي تنظمها الوزارة المنتدبة لدى رئيس الحكومة المكلفة بالشؤون العامة والحكامة تحت شعار:”جميعا من أجل منظومة مندمجة ومستدامة للحماية الاجتماعية”، وذلك يومي 12و13 نونبر 2018 بقصر المؤتمرات محمد السادس الدولي بالصخيرات. هاد المناظرة، حسب بلاغ للوزارة، غادي تهدف لفتح نقاش عمومي بين مختلف القطاعات الوزارية والمؤسسات العمومية والفاعلين الاقتصاديين والفرقاء الاجتماعيين ومنظمات المجتمع المدني والخبراء. وغادي تهدف باش يتم الإيجاد ديال تصور مندمج ومتوافق عليه لنظام الحماية الاجتماعية، كمكون أساسي من مشروع النموذج التنموي الجديد، قادر على تجاوز الاختلالات والإكراهات الحالية التي تحد من وقع  هذا النظام على المواطن وعلى التنمية البشرية والاجتماعية بصفة عامة." "الداودي غادي يدير مناظرة على الحماية الاجتماعية"
"انتشلت عناصر الحرس المدني بشاطئ المنيكار بالجنوب الاسباني جثة خمسيني غارق في البحر، بعدما توصلت بإخبارية من أحد المواطنين الذي كان بالشاطئ ولاحظ وجود الجثة. وقال الحرس المدني أن الضحية ذكر مغربي مقيم بإسبانيا كان يبلغ من العمر 52 سنة، وقد تم فتح تحقيق في القضية لمعرفة أسباب الوفاة وإن كان الضحية قد تعرض للقتل، رغم أن المعاينة الاولية أظهرت عدم وجود أثار عنف على الهالك." "الحرس المدني ديال الصبليون جبد جثة مغربي فعمرو 52 من البحر وفتح تحقيق"
"تداول نشطاء الفايسبوك على نطاق واسع روبورطاج من إنجاز الاعلامي « محمد منتصر »، حول ظاهرة الحراگة التي باتت تؤرق سلطات الناظور، سيما وأنها المتسببة في ارتفاع عدد المشردين بشكل مهول بالاقليم خصوصا القاصرين منهم. ويتناول الروبورطاج ظاهرة لحريگ بالمنطقة كما يحمل شهادات صادمة لحراگة وأرقام فلكية عن مشاكل التعليم والتنمية. " "بالفيديو. أرقام صادمة وشهادات لحراگة يتحينون الفرصة للهجرة نحو الفردوس الموعود"
"البارح ومن بعد 3 أيام في مراكش المغني الكولومبي مالوما لبس الجابادور والدراعية وحط تصاورو في الانستكَرام.   المغني العالمي لي أغانيه كيضربو مليار مشاهدة في اليوتوب وعندو 40 مليون متابع فانستگرام دار إشهار صحيح لمدينة سبعتو رجال لي كتسحر البراني وولاد البلاد.   والمغاربة دارو الصواب والآداب مع مالوما وكبرو بيه في التعاليق، وشكروه حيت لبس الجبادور والدراعية." "مالوما ناشر زينو في مراكش.. والمغاربة مكبرين به في التعاليق -صور"
"بتعليمات من الملك محمد السادس، غتزيد مصالح مديرية الملاحة التجارية التابعة لوزارة التجهيز والنقل واللوجستيك والماء، خطوط جديدة إضافية ضمن عملية مرحبا 2021، لتسهيل عودة الجالية المغربية المقيمة بالخارج. وحسب بلاغ لوزارة التجهيز والنقل واللوجستيك والماء، غتزاد خطوط مرسيليا وجينوا على موانئ سيت، باش تمكن من رفع الطاقة الاستيعابية واعتماد أثمنة مناسبة للمسافرين. وفهذ الصدد، كتجري مصالح مديرية الملاحة التجارية اتصالات مكثفة مع شركات النقل البحري العاملة على الخطوط البحرية مع أوروبا. من جهة اخرى، جارية المباحثات مع السلطات البرتغالية، بهدف جعل ميناء بورتيماوو فالبرتغال ميناء للعبور، من خلال فتح خطوط ملاحية جديدة من هذا الميناء باتجاه ميناء طنجة المتوسط. وهذا كيعني أن الموانئ الاسبانية مستثنية من عملية مرحبا هذ العام، بسباب الأزمة الدبلوماسية بين الرباط ومدريد. وغتزاد هذ الخطوط على اللي تبرمجات ففرانسا والطاليان هذ العام، بطاقة استيعابية أولية كتوصل ل20000 مسافر و5000 عربة أسبوعيا، وكذلك تعبئة باخرة إضافية على خطي مرسيليا – طنجة المتوسط وجينوا – طنجة المتوسط، بطاقة استيعابية تبلغ 4000 مسافر و1000 عربة أسبوعيا. وبالتالي، فإن الطاقة الاجمالية غتوصل لحوالي 48000 مسافر وما يفوق 15000 عربة أسبوعيا، مما سيمكن من تغطية المرحلة المتوقعة للعبور، من 15 يونيو إلى 15 شتنبر2021، بحوالي 650 ألف مسافر و180 ألف عربة. وحسب بلاغ الوزارة دائما، تم تقليص الأثمنة المرجعية للتذاكر ذهابا وإيابا بالطوموبيل ل995 أورو للعائلة المتكونة من 4 ديال الناس، بالنسبة للخطوط طويلة المدى، و450 أورو للعائلة المتكونة من 4 ديال الناس بالنسبة للخطوط متوسطة المدى." "استثناء الصبليون .. عملية مرحبا 2021 غيتزادو فيها مراكز عبور مرسيليا وجينوا وتقدر تزاد حتى موانئ البرتغال"
"شاركت الفنانة المغربية بسمة بوسيل صورة جديدة على حسابها في أنستكَرام، لابسة فيها القفطان المغربي، خداتها من فيديو روجت بيه لجمال المرأة المغربية. الفيديو صوراتو بسمة في مناطق مختلفة من المغرب، وروجات بيه في نفس الوقت للسياحة الداخلية في بلادنا، وللماركة ديالها للتجميل. بسمة بوسيل لي وقفات لأشهر النشر على حسابها في انستكَرام، رجعات ، وبانت مزيانة ومرتاحة، خصوصا مقارنة مع الفترة الأخيرة لي عاشت فيها مشاكل خاصة وصلات حتى لمواقع التواصل الاجتماعي. https://www.instagram.com/p/CJT1H5AAYcS/ https://www.instagram.com/p/CJESyY3Arf-/?igshid=41ji609v8n2" "الزين ولاطاي.. بسمة بوسيل بالقفطان المغربي – تصويرة و فيديو"
"الممثل رفيق بوبكر داز من التمثيل لعالم الإخراج بعدما صور سلسلة من الأفلام القصيرة في الآونة الأخيرة، دابا مشا لتجربة أخرى في السينما والتلفاز. رفيق بوبكر كشف أنه لأول مرة غادي يكون مخرج لفيلم طويل في مسيرتو الفنية وكتب على حسابو في مواقع التواصل: “السلام عليكم تحية طيبة لكم، أود أن أخبركم أني أقوم ولأول مرة بتصوير فيلم طويل من إخراجي أتمنى أن تدعولي بالتوفيق والنجاح”. رفيق بوبكر ناشط على حسابو في مواقع التواصل، وحريص أنه يشارك مع المتتبعين ديالو تفاصيل حياتو، سواء المهنية ولا الأسرية." "من التمثيل للإخراج.. رفيق بوبكر كيصاوب فيلم جديد"
"الهيئة الوطنية للأطباء، أو اللوبي ديال بعض الأطباء المرفحين الملايرين اللي دايرين ما بغاو فقطاع الصحة، حيث هاد الهيئة مكتمثلش اطباء المغرب، وكاين بزاف الاطباء ضدها، هاد الهيئة اليوم خرجات عينها فالحكومة وكترفض قانون مزاولة الطب اللي كيمنح الحق للأطباء الأجانب يزاولو المهنة فالمغرب. هادو مكيحشموش وكولشي عارفهم اش دارو، بلا ما نهضرو على فضايح المصحات الخاصة (باسثتناء البعض اللي كيحركهم حب هاد البلاد)، طغاو بزاف بالتغراق للمواطنين، وهادشي راه تفرش ف تقرير رسمي دارتو اللجنة اللي ترأسها الحبيب المالكي رئيس مجلس النواب، حول الصحة. دبا نجيو نشوفو شنو بغاو هادو، قالو راه الصيغة اللي صادقت عليها الحكومة ماشي هي اللي عرضت عليهم، وعلاش شكون هوما، راه امشروع القانون عندو مساطر وممكن ملاحظات الوزراء تكون فيه، راه الحكومة من حقها تبدل فديك الصيغة، ولا بغيتو نتوما تشرعو كيف بغيتو فهاد البلاد، كيما كاديرو ف خدمتكم. هوما عارفين بلي فتح مزاولة مهنة الطب أمام الكفاءات الأجنبية جاء باش ينجح مشروع تعميم الحماية الاجتماعية الموقع أمام أنظار الملك محمد السادس، هادو مشروع ملكي حيث كولشي فالدولة عارف التحديات الكبيرة امام تنزيل الحماية الاجتماعية، راه ميمكنش طاطا والراشيدية وسيدي ايفني وزاكورة واقاليم الجنوب، والشرق وكاع المناطق المهمشة متوصلهمش الحماية الاجتماعية حيث الأطباء مبغاوش يخدمو تما، لذلك هاد الورش فتح الآفاق وممكن نشوفو مستثمرين اجانب يفتحو مصحات خاصة فهاد المناطق، وديك هاد اللوبيات اللي نهكات جيوب المغاربة يتهدنو شويا. هيئة الأطباء دارت رسالة موجهة إلى رئيس الحكومة، فيها مبررات غبية باش يعرقلو مسار هاد المشروع اللي جا بإرادة ديال القصر اللي ديما واقف مع البسطاء وحقق انجاز كبير للناس اللي معندهمش التغطية الصحية، دبا هادو ضد ارادة الملك وصافي. مكيحشموش. مبغاوش الاستثمار الاجنبي، حيث عارفين الى دخلو الاطباء المرفحين من برا، مالين المصحات الخاصة غادي يهبطو كواريهم، واراك المنافسة، وحتى الاطباء المغاربة غادي يلقاو جو مزيان للعمل، حيث ماشي غير وزارة الصحة اللي كتحمل المسؤولية فهروب خريجي كليات الطب فالمغرب للخارج، راه حتى هاد اللوبيات. هادو عاد بانت ليهم بلي تهديد صحة المواطنين، بسبب فتح مزاولة مهنة الطب أمام الأجانب، والسنوات اللي فاتت شنو كنتو كاديرو، علاش متحاسبوش راسكم على الاخطاء اللي درتو. عندك تاريخ سيء كولشي عارفو بما فيهم الأطباء اللي مبقاوش كايثيقو ف هاد الهيئة. هادو اللي ساكتين على فضايح المصحات الخاصة، مخصهمش يعطيو دروس دبا للدولة، واش تخلص المصحة وتحط شيك ضمان وتحط فالنوار ماشي “اكبر فساد اللي درم المنظومة”، وزيد وزيد.
المغرب نجح فالجائحة فتدبيرها، نجح فالفاكسان، نجح فقطاعات كثيرة، راسو مرفوع دبا، دار خطوات كبيرة، حرر الكركرات، غادي بخطوات مهمة نحو المزيد من التحرر الاقتصادي، ولكن فحال هاد مسامير الميدة مكيحشموش. تفاصيل اضافية كتهضر على شنو دار هاد اللوبي باش يعرقل هاد المشروع في مقالات مقبلة." "مسامير الميدة بداو يبانو ضد المشروع الملكي للحماية الاجتماعية.. لوبي الأطباء المرفحين خرجو عينهم ضد مزوالة الأجانب مهنة الطب"
"فريق الرجاء البيضاوي كشف اليوم الخميس عن المبلغ الحقيقي اللي تبرع بيه لصندوق كورونا المستجد كوقيد -19. الرجاء أكد في بلاغو أنه تبرع 1.141.900.00 درهم، يعني 114 مليون سنتيم، وكلها مشات للصندوق من أجل المساهمة في التصدي لهذا الوباء الخطير. وأكد الرجاء أن أعضاء المكتب المديري والرؤساء السابقين والمنخرطين، وأعضاء الطاقم التقني والطبي ولاعبي الفريق الأول والجمهور، كلهم تبرعوا بمبالغ كتختلف من شخص لٱخر. وتحولات للحساب البنكي الخاص بصندوق مكافحة وباء “كوفيد-19”. وأضاف البلاغ أن هذه البادرة جات لتجسيد روح التضامن الوطني وتماشيا مع الحملة اللي انخرط فيها النادي من أجل مكافحة الوباء." "ها المبلغ اللي تبرع بيه الرجاء لصندوق كورونا"
"الحكومة دارت بلاغ غريب فاش بدات ترفع إجراءات الحجر الصحي باعلان الاغلاق مع الحداش ديال الليل، وفي نفس الوقت حظر التجوال كيبدا مع توقيت الإغلاق، زيد عليها الغموض حول فتح الحدود وعودة الرحلات السياحية. مول اوطيل قال في صرخة عبر “كود” :” اللي بغا يسافر خصو يوجد سفر على شهرين ولا شهر.. ودبا كاع لا تحلو الحدود، فاش كولشي يمشي للحبس بسباب الديون ويدير فايت عاد تحل الحدود”. وزاد نفس المصدر الذي فضل عدم ذكر اسمه لـ”كود” :”لوطيلات كيبيعو الماترييل ديالهم حيث عارفين راسهم غايجيوهم الحجز حيث تابعهم ديون، مأساة صافي، ودبا الصيف دخل وناس معارفش اش غادير”. دبا كولشي يتباع فالخردة، شوهة لسياحتنا، شوهة للاستثمار، مالين الفنادق والمطاعم السياحية دارو فاييت ورغم ذلك الضريبة هبطات عليهم، وبلا صحاب الشيكات اللي دبا ولا متبوعين وخايفين يمشيو للحبس. صحاب المطاعم السياحية فمراكش، على سبيل المثال، كاعين بزاف، متضررين والدولة هبطات عليهم بالضرائب، واخا مخدومش عامين ديال الجايحة. ناس بدات كتبيع املاكها وتسحب استثماراتها الجديدة، وعندها خوف من “الزيار الضريبي” ومن الحبس فحالة مقدروش يخلصو الديون، اضافة الى انهم كيفكرو يديرو عصيان مدني وميخلصوش الضرائب الكثيرة عليهم. دابا حنا وصلنا تقريبا ل14 مليون مغربي دار الڤاكسان بين الجرعة الاولى والثانية ومازال كيديرو اجتماعات متخلفة. لاش هاد الشي. مرة اه غاديين نفتحو ف10 يونيو ومرة اه حتى 11 يونيو ومرة اللا يمكن نهار 12 يونيو ومرة يمكن ف21 يونيو. واش هادو كيتفلاو على من. لبلاد كتموت اقتصاديا. خاصها تتنفس. خاص الاوكسجين يدخل. يعني الرواج وتوقف نزيه كيضرب قطاع السياحة والنقل الجوي." "مول اوطيل لـ”كود”: خاص شهر باش توجد السفر.. و دابا گاع لا تحلو الحدود راه كلشي غادي يمشي للحبس بسباب الديون"
"الحكومة دارت خطأ كبير باش قررات تمنع نشر وتوزيع الصحف الورقية. قلناها ونعودوها. مسؤولون فقطاع الاتصال قالو ل”كود” باللي كانت هادي رغبة بعض الناشرين ووصلوها ودافعو عليها من التحت. الناشرون اللي ما داروش لحد الان رد واضح على هاد القرار الغبي. كانت ردود فردية ماشي رد جماعي٬ كانو منقسمين لفئة ما كتبيعش بزاف ولقاتها فرصة تتخلص من الطباعة وفلوسها والتوزيع وصداعو وكاين فئة اخرى كانت ضد هاد القرار ورفضاتو. اشهر اليوميات الوطنية والصحف الاسبوعية اللي كتقرا والمجلات الشهرية اللي عليها اقبال كانت ضد قرار الحكومة تقريبا. بعض هاد اليوميات وفق مصادر “كود” كتخسر شهريا 250 مليون سنتيم على الرواتب وما وقفاتهمش على اللي معاهم. دارتها الشهر الاول وممكن ديرها هاد الشهر ولكن من بعد كلشي غادي للافلاس. حقاش المورد الاساسي اللي هو الاشهار وقف. ما بقاش. حتى اللي مروجين الحركة بحال الاسواق لكبيرة وشركات الاتصالات ما بقاوش كيديرو الاشهار واللي بغاه باغيه فابور واخا هما اللي ترفحو فالازمة الحالية. اذن الحكومة هي اللي ساهمات فضرب قطاع الصحافة المكتوبة. دابا مع كورونا فيروس القضية غادية تطوال. واخا المغرب يخرج من حالة الطوارئ الصحية وباين هاد الشي غادي يطول مع الاعلان اليوم على 225 حالة جديدة٬ راه صعيب يكون اقبال على الصحف الورقية حقاش غادي يبقى الخوف من العدوى من هاد الفيروس القاتل. الحل اليوم اش نا هو؟ كاين اللي كيطلب باش يخرج الدعم السنوي ويتوزع اليوم على الصحف. هادا فيه مشكل كبير وغالبية الصحف الالكترونية غادية ترفضو لسبب بسيط حقاش الدعم كيف كان كيداع كيكون على الورق. دابا الورق ما كاينش اذن الدعم خاصو يكون على الرواتب. كاينة فكرة ان هاد الدعم من الاحسن يمشي لرواتب الصحافيين. بهاد الشي غادي يكون تخفيف كبير على المقاولة الصحافية.
المواطن المغربي وقبلو الدولة المغربية محتاجين للاعلام المغربي. شفنا كيفاش كاين اقبال كبير بزاف على القنوات المغربية. على “دوزيم” على “ميدي 1 تيفي” على اخبار وكالة المغرب العربي للانباء على الاذاعات المغربية الخاصة على المواقع الاخبارية المغربية. يعني كاين استهلاك كبير للمحلي. ما كاين غير المحلي. الاعلام داير خدمة كبيرة بزاف فهاد الفترة. مجهود كبير بزاف ولكن مداخيلو اللي كانت فالسابق من الاشهار نعادمت.
فاسبانيا قررات الحكومة دعم الاعلام المرئي الخاص ماشي العمومي حقاش العمومي كلشي موفر ليه٬ ب15 مليون اورو. بلاد عايشة مأساة انسانية مع كورونا فيروس وازمة مالية خانقة دعمات هاد القطاع الحيوي. دعمات التنوع. دعمات الحرية. دعمات الاختلاف. المغرب خاصو يدعم القناة الثانية وميدي 1 تيفي وطبعا قنوات الشركة الوطنية للاذاعة والتلفزيون والاذاعات الخاصة والاعلام المكتوب ورقي والكتروني اليوم قبل غدا لحد الان ما كاين والو. خاص تحرك. ايلى المغرب خسر الاعلام خسر معركة “كورونا فيروس” وغادية تكون مقدمة يخسر سيادتو بمعناها الشامل. التمغربيت اللي عبرو عليها لمغاربة فالمساهمة فصندوق ضد هاد الجايحة بينات الحاجة لكل ما هو مغربي. لاول مرة لمغاربة سدو عليهم الحدود بصاح وغاديين يحلو مشاكلهم بيديهم بلا مساعدات. ها علاش الدولة محتاجة للاعلام كثر من حاجة الاعلام للدولة فهاد اللحظة التاريخية. غير بالقاء نظرة بسيطة كيفاش حاربات الدولة “الفايك نيوز” تعرفو اش كيتسنانا اليوم وغدا." "الصحافة هو القطاع الوحيد اللي الخدمة تزادتو بزاف بزاف ومداخيلو صفر. صحف ورقية كتخسر 250 مليون فالشهر باش تخلص موظفيها بلا ما دخل والو. الدعم خاصو يكون اليوم وماشي على لوراق يمشي لرواتب الصحافيين"
"الفنانة التشكيلية زينب بنيس، بنت البطلة العالمية نوال المتوكل دارت لوك جديد، جريء وسيسكي وأنثوي. زينب لي معروف عليها ستيلها المختلف، ولي كيتماشى مع طبيعة الفن لي اختارت، دارت قصة شعر ذكورية، وحيدات اللون الأبيض ورجعاتو أسود، وخضعات لجسلة تصويرة بانت فيها بشكل مختلف. واختارت زينب لي معروفة باسم Ziwi يكون لباسها أسود في اسود، مع ماكياج حتى هو أسود، واللباس كان عبارة عن سترة مع ملابس داخلية.  وكانت الفنانة عرضات مؤخرا لوحاتها الفنية في الرباط، وقالت أنها بدات الفن كعلاج، قبل ما تختار الفن تعبيري لي لقات أنه كيريحها، ومن تما كترسم لوحات لي كيعبرو على شخصيتها. زينب بنيس هي من المدافعات على “خارجات على القانون”، ودافعات على الصحافية هاجر الريسوني ملي تشدات في الحبس في قضية الاجهاض، وكانت أول المباركين ملي خرجات بعد الاستفادة من العفو الملكي." "زينب بنيس.. بنت البطلة نوال المتوكل بلوك جريء وأنثوي -تصاور"
"أخت المغنية دنيا باطمة طالع ليها دم من الشيب لي داع ليها في شعرها. البارح ابتسام حطات صورة مزومية مزيان على الشعر البيض لي عندها في المقدمة.  وكتبات ابتسام “هاد الشيب شنو الحل.. كيعصب”، وتفاعلو معاها بزاف المعلقات بوصفات باش يتحيد وكين لي قال داكشي وراثي." "ابتسام باطمة كتطلب المساعدة من المغربيات – صورة"
"البارح البوليس قرقبو على مسؤول قضائي فالعاصمة الرباط، والتهمة لي متبوع بها خايبة بزاف، فيها الاتجار الدولي في المخدرات، والقضية كبيرة. مصادر متطابقة قالت ل”كود” أن هاد المسؤول القضائي نائب وكيل الملك بالمحكمة الابتدائية بمدينة خنيفرة، ومؤخرا جاه انتقال لمدينة تطوان في إطار الحركية الانتقالية لي دارها المجلس الأعلى للقضاء. وحسب مصادر “كود” فإن المسؤول القضائي ما زال رهن الاستماع التمهيدي بناءا على تعليمات النيابة العامة من أجل تجهيز الملف وتقديمه إلى المحكمة." "البوليس قرقبو على مسؤول قضائي ف ملف الاتجار الدولي للمخدرات"
"بمناسبة “اليوم العالمي للدفاع عن حقوق المرأة” لقيت راسي كانسول راسي واش خاصني نحتافل بهاد النهار و لا لا ؟ و لا كنت غانحتافل علاش غانحتافل ؟ فاش كانضرب طليلة على الأرقام لي كايهضرو على وضعية المرأة كانتخلع خصوصا فاش كاتشوف نسبة التمدرس عند البنات و من هاد نسبة التمدرس كاتبدا القوادة و لكن ماكاتساليش… كاتمتد باش تشوفها فالولوج لسوق الشغل و الاستقلالية المادية و شلا حوايج اخرين….، و بلا مانشوف الارقام، غا الواقع لي كانعيشو كل نهار كمرا كايعطيني خبار العيالات فهاد البلاد. ايه بصح نقدرو نقولو انه وضعية المرأة تغيرات فالمغرب ( و فالعالم كامل) من سنوات كانت المرا فيهم بلاصتها فالدار و عندها جوج خرجات خرجة من دار باها لدار راجلها و خرجة من دار راجلها للقبر، لليوم لي ولاو عندنا عيالات قاريات و واعيات و فمناصب مهمة و حساسة، وي وضعية المرأة تغيرات ولكن واش تغيرات لما احسن ؟ واش هاد التغيرات غادين فالطريق الصحيح ؟ انا كمرأة مغربية الصراحة صعاب عليا نلقا جواب واضح لهاد السؤال حيت كانشوف بزاف ديال العيالات خرجو وي ! و لكن خرجو غير للقهرة و تامارا و الكرفي بمقابل اجور هزيلة كايلهثو وراء كذبة ( الاستقلال المادي)، خرجو باش يخدمو باش يخدمو حمالات فمعبر سبتة و يسميوهم وسائل الاعلام بالعيالات البغلات ! و خرجو باش يوقفو طناشر ساعة فوزينات الكابلاج و خرجو باش يبيعو كلينيكس فالفوروجات ! وي المرا ” ولجت سوق الشغل” نقدرو نكتبوها فالتقارير و نعرضوها فباوربوانت غدا فشي ندورة حول وضعية المرأة فشي اوطيل سانك ايطوال ولكن اينا سوق شغل كاندويو عليه بالضبط؟ و واش ولوج المرأة لسوق الشغل بهزان الأطنان ديال الكواش و الفرماج احمر فباب سبتة حتى هي محسوبة مع ولوج المرأة لسوق الشغل و غانفتاخرو بيها كانجاز ؟! زيد على هاد للقضية حتى دوك العيالات لي خدامات و لي ولا مطلوب منهم اليوم انهم يخدمو خارج البيت و داخل البيت، حيت المرا ولجت سوق الشغل وي و لكن واش بعرور البعل ديالها ولجات ليه الحضارة فدماغو و تقاسم المسؤولية الزوجية و أشغال البيت مع الزوجة و لا لا ؟ مانظنش ! اليوم بزاف ديال العيالات معلمات و طبيبات و موظفات و عاملات كايلقاو راسهم كايضربو تامارا على برا ! و فاش كادخل للدار خاصها تلبس التزارة و تگرد المعدنوس و تنقي البصلة و تبدل ليكوش لدري حيت مولاي السلطان بعرور الأعظم ماكايعاونش ! ماكايعرفش ! ماباغيش يتعلم ! ماباغيش يشارك ! راه شي حاجة ماشي هي هاديك فهاد المعادلة حيت المرا خرجات لسوق الشغل وي و لكن التطور المجتمعي و الحقوقي لي خاص يتبع ماكاينش… المرا خرجات للخدمة وي ! كاتخلص نفس الضريبة على الدخل وي ! و لكن كاتورث النص ! و هنا فين عواج الميل ! لا زدتي على هادشي وضعية المرأة المقودة عليها، ها لي باغي يفرض عليها تلبس الحجاب ! ها لي باغي يعريها ( بجوجهم كايتعاملو معاها فحالا كاتبها ليهم بوهم فالورث)، ها لي كايشوفها خاصها تبقا فالكوزينة و لا الدار و لا خرجات منها راه معنيتها انها كاتقلب على لي يحويها و بالتالي تستحق التحرش و الاستغلال و الاغتصاب گاع وسط بلاد فيها ناس بزاف مازال كايوقفو مع المغتصب و كايغوتو ” لا مايديرهاش” و ” آشداها تمشي معاه ؟” و ” كون كانت بنت دارهم مايوقعش ليها هادشي” كايبان ليك بلي الاحتفال بحقوق المرأة ماشي وقتو دابا ! و لا كان شي احتفال خاصو يكون بتنوير بنادم ! و فك العزلة عن أدمغة الهايش مايش لي كايصحابو بلي المرا مونيكة خلقها ليه الله باش يستمتع بيها. والطامة الكبرى فاش كاتجي تشوف هادشي كلو كاتلقى بلي الوضعية المادية ديال ديك المرا و الأسرة لي جاية منها هي لي كاتعلب الدور الكبير فكيفاش غاتعيش ديك المرا من بعد !؟ و يمكن ليك تبدل ” مرا ” براجل و غاتوصل لنفس الاستنتاج ! انا متأكدة بلي الكومبا اليوم خاص تقودو المرا و الراجل على حد سواء ضد الزلط ! حيت الزلط هوا العامل الأساسي فتحديد مصير كل واحد فيهم ! و حيت يكفي انك تكوني بنت من عائلة ميسورة باش تقراي و تتعلمي و تخدمي و توصلي و تمشي لميريكان ديري الام بي آي في حين دري صغير من شي دوار فايمينتانوت من اسرة مقودة عليها غالبا غايسالي بيه المطاف وسط شي محلبة فكازا كايخدم اكثر من طناشرساعة فالنهار، من السبعة د الصباح للطناش د لليل، السيمانة كاملة و كاينعس فالسدة ! هادشي علاش الزلط هوا الكومبا الحقيقي فهاد البلاد و ديال المرا و الراجل على حد سواء. و هادشي علاش كايجيني من الغباء و الاحتقار نحتافل باليوم العالمي لحقوق المرأة بوردة ! آ سيدي مابغيت بو ورد انا ! انا بغيت الكرامة للراجل و المرا فهاد البلاد على حد سواء ! بغيتهم بجوج يمشيو للمدرسة و بجوج يقراو و بجوج يتحل ليهم الدماغ و يديرو الگرمومة … و باش يكون هادشي خاص الخدمة على الواقع ، فالتيران لتحسين للأوضاع ديال عباد الله ماشي ديك الهضرة الغليضة لي كانسمعوها فالتلفزة بمناسبة “عيد المرأة” و داك الخطاب البوخنوني ديال ” المرأة هي أمك هي أختك هي بنتك ” … الناس راه تجاوزو على الهضرة و دازو لمابعد ثمنية مارس ! واش كاينة شي كرامة للراجل و المرا و لا لا ؟ و كيفاش نقدرو نضمنوها؟" "من الغباء و الاحتقار ليا كمرا نحتافل باليوم العالمي لحقوق المرأة بوردة حمرا ! آ سيدي مابغيت بو ورد انا ! انا بغيت الكرامة للراجل و المرا فهاد البلاد على حد سواء ! بغيتهم بجوج يمشيو للمدرسة و بجوج يقراو و بجوج يخدمو و يستقلو ماديا و يتحل ليهم الدماغ و يديرو الگرمومة"
"سلسلة سحليفة مازال خالقة الجدل، وهادشي خلا الصحافي يوسف بلهيسي في قناة “ميدي آن تيفي” يعبر على رأيو الشخصي وكتب في تويتر البارح السبت أن السلسلة خلقات مشاكل تربوية للآباء وللأمهات، وأن كلشي الناس كيتشكاو. البوسط ديال بلهيسي خلق نقاش بين الناس لي متبعينو وحتى على الصفحات لي متخصصة في نقل الأخبار وكيف العادة كان لي أيد الفكرة وكين لي رفضها، ومعظم المعلقين قالو أنه ميمكنش لسلسلة في 15 يوم تأثر على التربية ديال سنوات طويلة. وفي جوابو على سؤال واحد من المعلقين لي قال ليه “والأفلام التركية والمدبلجة آش كتدير؟” جاوب يوسف :”طبعا لكن الخطورة في سلسلة سوحليفة ان تأثير الطفلة على الصغار يكون مضاعفا”. في المقابل، بزاف التعاليق أكدو أن سحليفة نموذج مزوينش وأنها كتدوي بهضرة راس الدرب لي يأثر سلبا على الأطفال بما انها حتي هي طفلة. ورغم هادشي كلو إلا أن سلسلة ديال سحليفة محطمة الأرقام القياسية في اليوتوب والحلقات كيشدو الطوندونس وفي سيمانة الأولى ديال رمضان الحلقات 3 تكلاصاو في المراتب 3 الأولين. " "الصحافي يوسف بلهيسي: سلسلة سوحليفة خلقات مشاكل تربوية للآباء والأمهات"
"أحالت فرقة الشرطة القضائية بالمنطقة الإقليمية للأمن بمدينة الناظور على النيابة العامة المختصة، صباح اليوم الخميس، شخصين يبلغان من العمر 21 و27 سنة، أحدهما مبحوث عنه على الصعيد الوطني، وذلك للاشتباه في تورطهما في قضية تتعلق بتزييف العملة الوطنية. وقد جرى توقيف أحد المشتبه فيهما لكونه مبحوث عنه على الصعيد الوطني من طرف مصالح الشرطة القضائية بمدينة الناظور للاشتباه في إقدامه على محاولة تصريف 15 ورقة بنكية مزيفة من فئة 200 درهم من خلال اقتناء ثلاثة هواتف محمولة من أحد المحلات التجارية، وذلك قبل أن تسفر الأبحاث والتحريات المنجزة عن تحديد هوية شريكه في هذا النشاط الإجرامي ويتم توقيفه بمنطقة فرخانة بضواحي المدينة. وقد تم إيداع المشتبه فيهما تحت تدبير الحراسة النظرية رهن إشارة البحث الذي جرى تحت إشراف النيابة العامة المختصة، وذلك للكشف عن جميع ظروف وملابسات هذه القضية، قبل أن تتم إحالتهما على العدالة." "“لابيجي” فالناظور دوزات هاد الصباح للنيابة العامة 2 اشخاص كانو كيزورو الفلوس"
"وفي دردشة خاصة مع موقع “كود”، رغم رفض اعطاء تصريحات للصحافة، قال الكرواي لـ”كود” :” انا جيت نخدم ومبغتش ندخل فالكلام وعيينا من الهضرة”. الكرواي صافط مساج قوي فلقاء كان فيه عمداء المدن ورئيس جمعية الجهات، وقال خلال مداخلة له في ندوة بمعرض مراكش أفريستي 2018، بأنه “مغادي نقدرو نحققو حتى حاجة الا بالاستثمار في الراسمال البشري، حيت الا بغينا نربحو معركة التنمية البشرية المستدامة، خاص تولي عندنا نخبة كفوءة، ملتزمة ونزيهة، وطبعا حنا الي موجب علينا نفورميو هاد الكفاءات”. وأضافت بأن “الاقاليم والمدن الافريقية كتواجه عدة تحديات، من بينها التعقيدات في ادارة المدن، واشكال انعدام الامن في بعض الاقاليم الافريقية”. وتابع المتحدث “ولمواجهة هاد التحديات، خاص الاقاليم والمدن الافريقية تولي كتنتج الثروات، وتوضع سياسات عمل على المستوى الاجتماعي باش تحد وتنقص من الفقر والامساواة، واخيرا من الضروري تحافظ على ترواتها الطبيعية”." "الكراوي رئيس مجلس المنافسة ف أول خروج اعلامي بعد تعيينو:النخبة خصها دير داكشي لي كتگول وقال لـ”كود”: بغيت نخدم وعيينا من الهضرة"
"من اليوم حتى 21 ابريل كاين المعرض الدولي للفلاحة “سيام” بمكناس. حدث غادي ويكبر. كلشي اللي عندو علاقة بالقطاع الفلاحي كيتسناه. كيتسنى المناظرة اللي كانت كتسبقو. حضروها رؤساء دول ورؤساء حكومات وكبار هاد العالم فالفلاحة من الفاو وغيرها. هاد العام ما كانتش المناظرة ولكن المعرض الدولي مستامر. غير هو خاصو تغيير. خاصو يتبدل. المنصب اللي خاصو يتبدل هو منصب المندوب العام. جواد الشامي تعين فهاد المنصب هادي مدة. دابا جا الوقت يغيروه. كان خطأ باش ما تبدلش الوقت اللي قرر يدير السياسة ويلتاحق بالبام ويترشح للانتخابات فمكناس. كان خاصو هو يستاقل باش خسر خسارة كبيرة وما جاب والو فمكناس واخا عندو المعرض الدولي للفلاحة ڤيترين كبيرة وورقة ما عرفتش ليها.
دابا عندو مشكلة اخرى. شي مهنيين مقلقين عليه كيف قالها احدهم ل”كود”. ناض عليه الصداع باش دار تصميم للمعرض بلا ما يرجع حتى لشي حد. لمن عطى الاولوية؟ عطاها لصحاب لماكن. كاع لماكن اللي عندها علاقة بالفلاحة يرد مصدر “كود”. هاد الشي قلق الفيدراليات المهنية. ناضت ليه. كان حسم وزير الفلاحة والصيد البحري والتنمية الفلاحية عزيز اخنوش ورجع داك الشي كيف تم الاتفاق عليه. جواد الشامي دار خدمة كل واحد يدير تقييمو. دابا حان الوقت يجيبو حد اخر. اولا ما متحزبش. ثانيا ما عندوش شي مصالح يدافع عليها فالفلاحة. يدافع على لفلاحة المغربية فشموليتها. ايلى بقى كل عام غادية توقع مشاكل." "المعرض الدولي للفلاحة. جا الوقت يبدلو المندوب العام اللي ناض عليه الصداع ومحسوب سياسيا على البام"
"علمت “كَود سبور” أنه تم زوال اليوم الإثنين الحجز على ممتلكات المغرب الفاسي بإدارة النادي الموجودة بطريق عين الشقف في مدينة فاس بحضور عون قضائي. ويعود هذا الحجز، حسب مصدر “كَود سبور”، بعدما تقدم الإطار شاكر جيار، بدعوى قضائية من أجل الحصول على مستحقاته المادية التي توجد في ذمة النادي في الوقت الذي تحمل فيه مسؤولية المدير التقني لمدرسة المغرب الفاسي. وقالت مصادر “كَود سبور” أن “الماص” مطالب بأداء مبلغ 23 مليون سنتيم للإطار شكيب جيار، لكن الفريق الفاسي لم يسدد ما بذمته، قبل أن يتقرر الحجز على ممتلكات الفريق بأمر قضائي. عدد من المتتبعين و الجماهير كيطرحو السؤال دبا،  فين هو الرئيس ديال “الماص” اللي كايقول غادي ينقذ الفريق؟ خاص لكريديات ديال الفريق تتخلص وخاص إدارة النادي كون قد كلمتها و وعودها ملي قالت بأن “الماص” غادي تتصدر بطولة القسم الوطني الأول." "عاجل.. الحجز على ممتلكات فريق المغرب الفاسي"
"تحجزات طوموبيل ولد القيادي الاستقلالي الحاج علي قيوح، عبد الحكيم قيوح، باش تباع فالمزاد العلني نهار الخميس 24 يونيو ابتداء من الساعة العاشرة صباحا، بمكان وقوف السيارات بمحطة البنزين إفريقيا بحي القدس أكَادير، لفائدة طليقتو نسرين تمصوري. وحسب المعطيات اللي حصلات عليها “كود”، فتمصوري تطلقات منو ف2014، وعندها معاه 3 وليدات، وهو دابا داير عليها ضغط كبير، بحيث بغا يحيد ليها السكن، وقاطع عليها من مدة النفقة، ووضعيتها هي وولادها مكرفصة بزاف. وطوموبيل قيوح المعروضة على المزاد هي من نوع ريكستون المرقمة تحت عدد 33-أ-28994. وتعلن على المزاد عن طريق المفوض القضائي عبد الكريم أزماني، فإعلان تعلق فكل من المحكمة الابتدائية والاستئناف والتجارية وفالبلدية فأكَادير. " "أكَادير. طوموبيل ولد القيادي الاستقلالي قيوح معروضة فالمزاد العلني لفائدة طليقتو.. كان قاطع عليها النفقة وعندها وليدات ووضعيتها مكرفصة بزاف – وثيقة"
"غادي يوليو فجهة طنجة تطوان الحسيمة جوج مختبرات للكشف على الإصابات بفيروس كورونا المستجد، بحيث وزارة الصحة كتستعد باش تدير مختبر جديد فتطوان، ينضاف للمختبر اللي عاد تحل جديد فطنجة، فمستشفى السرطان. المختبر الجديد غادي يدير تحاليل PCR المتعلقة بالمصابين بكورونا فالإقليم والاقاليم المجاورة، باش يتخفف الضغط على مختبر مستشفى السرطان، ومايتعطلوش فمعرفة النتائج ديال المشتبه فإصابتهم بالفيروس، باش يتخذو إجراء العزل ديالهم وعلاجهم قبل ما يعاديو ناس خرين. ومازال مدن أخرى غادي تحل فيها مختبرات للكشف على الإصابات بالفيروس، وهي المدن اللي فيها كثافة سكانية كبيرة وتسجلات فيها إصابات كثيرة، بحال الرشيدية ومكناس." "مختبر ديال تحاليل كورونا غيتحل قريبا فتطوان"
"كتحذر دراسة جديدة، نشرتها صحيفة “الديلي تلغراف” البريطانية ، من أن تدخين واحد الجوان ديال الزطلة أو الماريغوانا ولو لمرة واحدة فقط خلال فترة المراهقة، يمكن يحرم الشخص من “اللذة” المنتظرة للمراهق فالبلوغ ،بسبب أنها كتغيير البنية الخاصة ديال دماغهم. وشملات الدراسة نحو 46 مراهق عندهم 14 عام ، بإيرلندا وإنجلترا وفرنسا وألمانيا، وهادو استخدمو “القنب” لمرة واحدة أو مرتين فقط. ولقاو العلماء من جامعة سوينبرن، أن تدخين الحشيش مرة واحدة أو مرتين من طرف هاد المراهقين ، كيكون مادة رمادية كتأثر على المناطق الدماغية ديالهم ، الي مرتبطة بالعواطف والشعور باللذة أو النشوة (اللوزة المخية)، وحتى الذاكرة (الحصين) ، أما لي كيكميو كثر من جوج سيجارات لفوق فهاذ الفترة العمرية ، فكيأذي هادشي لتدمير الروابط والخلايا العصبية الخاصة بهاذ المناطق عندهم ." "دراسة . المراهقين لي كيجربو يكميو الحشيش كيتحرمو من الإحساس باللذة فالبلوغ"
"الضجة لي وقعات مؤخرا على برنامج ” بغيت نتزوج ” لي دارتو نيستلي عرات على الترمة ديال الماركوتينغ فالمغرب و الناس لي خدامين فيه ! اغلب لي خدامين فالماركوتينغ كاتلقا اغلبهم مديكونيكطي على الشعب، مديكونيكطي على المستجدات و التغييرات لي كاتوقع فالمجتمع المغربي، اغلبهم من ليكول دو كوميغس للونطغوبغيز ! ديريكت ! كايضحكو بيناتهم و كاياكلو بيناتهم و كايعيشو بيناتهم حتى النكت الحامضة ديالهم كايفهموها غا هوما و كايضحكو عليها غا هوما ! و كاين فيهم لي ماكايفهمش تا الدارجة و ماكايهضرش بيها باش بغيتيه ينظر ليك للاشهار و للماركوتينغ فالمغرب ؟! وي كاينين  الدراري و البنات لي خدامين فالماركوتينغ و قافزين و ولاد الوقت تبارك الله عليهم تحطهم على الجرح يبرا و لكن الاغلبية مديكونيكطيين على الواقع. باش تكون خدام فالماركوتينغ و كاتجيري برودوي قدو قداش ديال ماركة قدها قداش ! ديستيني لواحد الشريحة واسعة ديال المغاربة ! راه خاصك تكون فايت ليك وقفتي كليتي صواصيصو ديال الكلب عند شي مول الكروسة فالبرنوصي و فايت طلعتي فالطوبيس و عفطو ليك على السباط و كمشو ليك القاميجة و فايت ليك صبات عليك الشتا و فزگو ليك التقاشر بالما … و عايش و حاس بشنو كايعيش داك المواطن المغربي ! خاصك تكون مآبوني ففايسبوك لموحماد مول الحانوت و سقراط و الشيخ أبو الحسن الكتاني و أنا شخشيا بجلالة قدري و سكيزوفرين باش تعرف مختلف العقليات لي كاتأثث المجتمع المغربي !
خاصك بعدا اولا و قبل كل شيء ! تكون كاتقرا گود ! حيت باش تكون خدام فالماركوتينغ فالمغرب و ماكاتقراش اشهر و انجح و احسن جريدة الكترونية كاتكتب بالدارجة راك مديكونيكطي آ حنيني على الطيرموميطر ديال العقليات فالمغرب !
ايه طبعا ماكانگوليكش بقا تاكل غير فالكرارس ! سير مع راساتك للكابيسطون و قصر مع راساتك فميزون بي ! و شوف المغرب ديال ميزون بي ! و لكن ماتسدش على راسك فيه ! حيت الجزء الاكبر ديال المغاربة كايعيشو فميزو ” خي ” !
هاد التجربة الفاشلة ديال نيستلي فالمغرب ! الصراحة عرات على سوءة الناس لي خدامين فالماركوتينغ و بيناتهم بواحد الصورة خايبة بزاف ! راه مصيبة لاكان هاد الكونسيبت شافو الديريكتور ماركوتينغ ديال نيستلي و فاليداه ! و شافو البراند مانادجر و فاليداه و شافو الآسيستنت براند مانادجر و فاليداه ! و راه مصيبة اكثر لا كان هاد الكونسيبت درتوه بلا ماديرو ليه بري تيست ! و مصيبة اكبر لاكنتو درتو البري تيست و ماخرجش ليكم بلي هاد الكونسيبت ماكونسيبت ماتاخرية ! غا سيرو دعيو لاجونص لي دارت ليكم هاد الخسلة ! و غا جريو على راسكم من دوك البوسطات لاكنتو ماقادينش تنتجو افكار و اشهارات و كونسيبتات كاتراعي للتغيرات ديال المجتمع. انا شخشيا كون كنت فبلاصة شي مسؤول من نيستلي كون حيدت ليكم البريمات هاد العام و العام الجاي و العام لي موراه ! حيت ماشي معقول تجيو تآسوسيو ! تربطو اسم شركة كبيرة بحال نيستلي و ليماج ديالها بكونسيبت مقودة عليه تال هاد الدرجة و تبينو الشركة كراعية للتخلف و الجهل و تحقير المرأة. لعيب ماشي فنيستلي ! العيب فيكم ! فيكم نتوما لي فكرتو فهاد الاشهار و قاليكم الطانطو ديال مخكم آجي نديروه راه غايتمشى ! و مافكرتوش بلي هادشي واخا كاين فالمجتمع المغربي راه الناس مايقبلوهش ليكم ! ماغايفرحوش بيه ! وي هادشي لي قلتو كاين! كاينين العيالات لي كايضاربو باش يتجوجو و يضبرو على بوركابي ! كاينين العگوزات المسمومات ! كاينين الرجال لي كايختارو ليهم ماواتهم العرايسات ! كاين هادشي كلو و كاين ماكفس منو گاع و لكن باش تجيو و تحطوه كي الخرية و تعلمو عليها سمحو ليا بالزربة راه قمة الكالاخ هادي ! حيت واخا هادشي كاين و لكن راه جزء مهم من المجتمع كايرفضو … هاد الكونسيبت كون درتوه فالخمسينات و الستينات كان يصدق و يحقق البوز ! و لكن دابا فالفين و تمنطاش لا ! باد بوز ليكم حيت
ثم نيستلي زعما شركة كبيرة اولا ؟ ياك عندكم داكشي ديال ال RSE و empowering women … و و و ….
مافكرتوش فأنكم بفحال هاد الاشهار كاتعاونو الجهل و الافكار الخرائية فالانتشار و كاتزيدو تكرسو صورة المرأة النمطية لي همها هوا الجواج و الراجل لاكانت مازالة عزبة و شابة ! و مسمومة و گارحة لاكانت عگوزة عندها ولد باغا تجوجو !
صافي ؟ غاهادشي لي بان ليكم تصوروه و تحطوه ليا كي الخرية ؟ هوا انا نقدر نفهم انه نستلي ماشي الدور ديالها هوا تنشر الوعي و تحسن من وضعية المرأة و تحارب الكليشيهات الموسخة ! و يكون همها الوحيد و الاوحد هوا الگرمومة و ليفونط و الشيفغ دافيغ و ليباغ دو ماغشي !
معلوم و من حقها !
و لكن راكم بفحال هاد الاشهارات شوهتو بيها و خلقو ليها مشكل صورة ! ليماج دوماغك ديال نيسلتي شرشمتو باباها! و هادشي كامل كايبين بلي مشكلة الماركوتينغ فالمغرب ! مشكلة كفاءات ! جريئة و شجاعة و تكون عارفة المجتمع مزياااان و واعية بالتغيرات لي فيه و باغا تم و تبدل مجهود و عندها لاكرياتيفيطي ! داكشي علاش عندنا الاشهارات كايتشابهو كلهم فيهم الدقايقية و زطق زطق زطق ! حيت كلشي عارف المغاربة كايموتو على الدقايقية و كلشي كايلتاجأ للدقايقية حيت تاواحد ماباغي يهرس راسو و يخمم و ينتج فكرة كلشي كايقلب على  لافاسيليتي ! عوض مايفكرو فاشهارات واعرة و ذكية !" "مشكلة الماركوتينغ فالمغرب لي خدامين فيه الاغلبية ديالهم مديكونيكطيين على الشعب ! داكشي علاش خراو فحال ديك الخرية ديال نيستلي وعلمو عليها !"
"الفن والثقافة والرقص ديما كيزعج الاسلاميين. ديما ضدو. كانت حرب كلشي عاقل عليها على مهرجان الصويرة قبل سنوات ودازت ولات على مهرجان “موازين”. هاد الحرب بداتها “التجديد” الناطقة باسم حركة الاصلاح والتوحيد ونقلها للبرلمان نواب العدالة والتنمية باش كانو فالمعارضة. كلنا عاقلين علي تدخلات السيدة الوزيرة بسيمة حقاوي ضد هاد المهرجان اللي كانوا كيسميوه مهرجان للعري. باش بدات حركة عشرين فبراير ناضت العدل والاحسان وتخبات تحت الحركة باش رفعات شعارات ضد المهرجان. هدفهم ما عمرو كان غير الغاؤو. تبريراتهم بنفس غباء تبريرات عمر بلا فريج = العائلة الرباطية العريقة= اللي كيردد باللي مشروع التي جي في كازا طنجة يقدر يبني مئات المدارس والمستوصفات وهو عارف وعائلتو عارفة ونسابو عارفين وكاع لمرفحين اللي كيعرفهم عارفين باللي هاد الشي تخربيق. ميزانية بقروض واتفاقيات كدار لمشروع. ايلى وقف المشروع كلشي يوقف. نفس المنطق خدمو بيه بقايا اليسار الراديكالي الحالم بجمهورية مع العدل والاحسان اللي عندو نفس الحلم فقضية موازين. كيقولو باللي فلوس موازين غاديين نديرو بيها وووو. طبعا هما عارفيين كيكذبو ويضحكو على المغربي البسيط. موازين كنا ف”كود” ضد تصورها ايام منير الماجيدي مدير الكتابة الخاصة للملك ورئيس مغرب الثقافات الجهة المنظمة. ما كانت ضد المهرجان المنتج للفرحة للسعادة بل ضد الطريقة اللي كيدار بيها. حينها كان اجبار لشركات كثيرة تدخل فالمساهمة فيه عبر اشكال كثيرة. كانت شركات متوسطة تجبر علي اقتناء تذاكر معينة. كلشي خايف بلا تهديد. غير الاسم كيخلع. كانت ضدها باش الدولة كتساهم فتمويل هاد الحدث ماشي عن طريق وزارات فقط بل عن طريق شركات عمومية طبعا الماجيدي مشى فحالو او جراو عليه من “مغرب الثقافات” وجا عبد السلام احيزون هادي 3 سنوات. باش جا ما كانش الدولة حاضرة فالتمويل. ما بقاش اجبار للشركات تمول. حقاش ما غاديين يخافو من احيزون وهو ما غاديش يفرض عليهم. الدورات اللي دازو عرفو نجاح جماهيري كبير. تغيرات امور كثيرة. لكن اللي ما تغيرش هو رغبة الاسلاميين وكل معارضي الفرحة فالبلاد يشوفو شباب ناشط. يشوفو جيل كيعيش لحظات تاريخية مع نجوم كيموتو عليهم وكيلعبو قدامهم وفابور. هاد الدعوات ديال مقاطعة “موازين” غير بداية لما هو اخطر. حرب واضحة ضد مغرب متفتح يرقص على ايقاعات العالم بلا عقد. باغيين يرجعونا للقرون الوسطى. حرام الرقص وكيكذبو علي الشعب باسم الفقر. حرام الشطيح وكيكذبو علي لمغاربة باسم القيم. حرام الفرحة الجماعية وكيكذبو علي لمغاربة باسم “غلاء الاسعار”. كيكذبو على لمغاربة بفيديوهات قديمة بنقاشات ليها اكثر من 4 سنين. كلشي دليل باللي للي كان ضدو اي ما يبقاش هادي سنوات هما اللي ورا هاد الحملة ايلى ربحو هادو فمسعاهم غدا يخرجو بوليس الاخلاق يمنع لبنات يخرجو بدون درة يمنع الرجالة يختالطو. غاديين يدعششونا. هادا هو الهدف اللي مخبيين وراه. مع هاد الدورة اللي فيها برمجة زوينة نشوفو شكون يربح. اش من مجتمع غادي يفرض تصورو" "باش كيتخبى الفكر الداعشي ورا المقاطعة ويحارب اشكال الفرجة الجماعية. اسلاميون ويساريون جمهوريون… ركبو على المقاطعة باش يضربو “موازين” ومبرراتهم خطيرة وهدفهم يدعششو المجتمع ويحاربو لمرا والفن والرقص"
"الخلاصة لي تدارت على شذى حسون بعدما بقات طالقاها أنها غادي دير العرس في المغرب ملي جات باش تشارك في احتفالات المسيرة، هي انها نايض فيها طيكوك. السيدة هي والباسلات لي معاها بقاو مطلعينها على المتتبعين ديالهم وكيقولو أنهم في المغرب باش يحضرو لعرسها، ولكن ملي عاقو بيها ناضت بلا حشمة بلا حيا كتطرطق في عينيها وتقول عطيوني شي فيديو كنقول فيه غادي نتزوج. دابة نتي هاداك وجهك ولا كَفاك. كاين فيديو كتقول فيه مريم سعيد مبروك الزواج، وديال فاتي جمالي وسلمى بنعمر وشي وحدينات كيقولو مبروك مبروك فمطعم في عين ذياب. نزيدو ولا باركة؟ وهند بومشمر لي حطاتها الطيارة في مراكش وقالت لك “علاش أنا آخر وحدة تعرضيني لعرسك ف المغرب؟”. هادشي ما جبناهش من راسنا." "شذى حسون تكوي وتبخ غير بوحدها. نايض فيها طيكوك ولكن كلشي من الباسلات لي معاها!"
"اختار الفنان الشعبي عبد العزيز الستاتي، مايسكتش ويوجه ميساج نيشان لوزارة الثقافة، لأنها ما نشرتش تعزية في وفاة الكوميدي الكريمي قبل أيام لي مات متأثر بإصابتو في كسيدة. عبد العزيز الستاتي انتقد الاستثناء لي دارتو الوزارة، خصوصا أن موقع وزارة الثقافة، عندو عادة يعزي في جميع الفنانين المغاربة لي كايتوفاو، ولي كانت عندهم بصمة في الساحة الفنية. وكتب الستاتي منشور طويل على حسابو في انستكَرام قال فيه “إن عدم تنزيل العزاء للفقيد الفنان الشعبي لكريمي بالموقع الرسمي لوزارة الثقافة يعتبر إهانة مباشرة لروح الفقيد وللفن الشعبي المغربي بصفة عامة حشومة وعيب ووصمة عار أخرى تحسب” . " "الستاتي خرج فوزارة الثقافة: حشومة ما تعزيوش فالموت ديا الكريمي -تدوينة"
"قال الناخب الوطني هيرفي رونار في خرجة إعلامية له أنه كيتمنا المنتخب الوطني يخلق المفاجأة في المونديال الروسي و أكد على أن إيران معانا في نفس الدرجة : “هي مجموعة بأفضلية واضحة للمنتخب ديال إسبانيا و البرتغال، ولكن حنا على نفس درجة المساواة مع إيران وحنا واثقين من إمكانية تحقيق المفاجأة”. وأظاف رونار أن مباريات الأسود مغاديش تكون ساهلة، خصوصا أنه كيتواجد مع بطل العالم سابقا وبطل أوروبا، وأقوى المنتخبات الآسيوية، وأن المباراة الاولى غادي تكون حاسمة بشكل كبير في التأهل إلى ثمن النهائي.  " "رونار : غادي نخلقوا المفاجأة في المونديال"
"حالات خرق كتهدد مدن المنطقة 1 بفقدان هاد التصنيف. فبعد ساعات على وضعها في هذه الخانة وقفت السلطات على حالات خرق لهذا التدبير الوقائي للتصدي ل “كورونا” كما كان عليه الشأن في أكادير، حيث وضعت مصالح الأمن بالمدينة، اليوم الجمعة، “كود” وضعت، 3 فتيات، تحت تدبير الحراسة النظرية، بتعليمات من النيابة العامة المختصة، بعد مداهمة محل تدليك في حي “البوطوار”، حيث ضبطن يخضعن زبائن لجلسات تدليك. وذكر مصدر موثوق، ل “كود”، أن العملية أسفرت أيضا عن إيقاف ثلاثة زبائن، مشيرا إلى انه تقرر متابعتهم في حالة سراح." "حالات خرق كتهدد مدن المنطقة 1 بفقدان هاد التصنيف. ضبط 6 بينهم 3 بنات فمحل ديال المساج فأكادير"
"صدر عامل عمالة اليوسفية التابعة لجهة مراكش آسفي، اليوم الأربعاء 19 غشت، قرار يقضي بإغلاق الحدائق العمومية والحمامات وملاعب القرب والقاعات الرياضية لمدة أسبوع قابل للتمديد، بعدما عرف الإقليم ارتفاع غير مسبوق فعدد الإصابات بفيروس كورونا المستجد. هذ القرار قلص كذلك من اوقات عمل القهاوي والريسطورات والمحلات الحرفية والتجارية وفضاءات تجارة القرب، اللي غيوليو يسدو بكري، بحيث أسواق القرب غتولي تسد مع 3، والمحلات الحرفية مع 6، والقهاوي والريسطورات مع 9، بينما المحلات التجارية مع 10. وهذ القرار جا، حسب القرار نفسو، فإطار “إجراءات وتدابير حفظ النظام الصحي العام بإقليم اليوسفية، بهدف الحد من انتشار الفيروس”. والمصالح القضائية المختصة والسلطات المحلية والأمنية هي المعنية بتنفيذ هذ القرار، وكلها حسب دائرة اختصاصو، كيف غيبدا تنفيذ هذ القرار ابتداء من اليوم الأربعاء، أي من تاريخ التوقيع ديالو. وفالوقت اللي اليوسفية كانت كتسجل عدد منخفض ديال الإصابات بكورونا، دابا الحالات طلعو فيها بزاف، بحيث غير الاثنين سجلات 67، ولبارح الثلاثاء 19." "بسبب ارتفاع حالات كورونا فاليوسفية.. قرار بإغلاق ليصال والحمامات.. والقهاوي والريسطورات غيوليو يسدو مع 6 والسويقات مع 3 – وثيقة"
"علنات وزارة الصحة، صباح اليوم السبت 9 ماي عبر البوابة الرسمية لفيروس كورونا المستجد فالمغرب، على تسجيل 162 إصابة جديدة فهاد 18 ساعة الأخيرة، وهكذا وصل عدد المصابين الإجمالي عندنا لـ5873 مصاب. بخصوص الوفيات، ماتسجلاتش حتى وفاة جديدة، وبقى العدد مستقر ف 186 حالة. أما بالنسبة للشفاء، تسجلات اليوم 65 حالة، ووصل العدد لـ2389 فالمجموع. ولحد الساعة، كاينة 56134 حالة تستبعدات إصابتها بالفيروس، بعد إجراء تحاليل مخبرية خرجات سلبية. وهذا التوزيع ديال الإصابات حسب الجهات بالنسبة المئوية: " "هاد الصباح تسجلات 162 إصابة جديدة بكورونا و65 حالة شفاء.. فالطوطال وصلنا لـ5873 حالة و186 ماتو و2389 تشفاو"
"المغرب حدد تاريخ 20 أبريل موعد ديال نهاية الحجر الصحي لي تم فرضو للحد من انتشار فيروس كورونا، وبزاف ديال المغاربة التزمو بالاجراءات باش الفترة دوز بسلام. الرابور عمر السهيلي المعروف بديزي دروس بدا العد العكسي للخروج، وحط تصويرة عبر حسابو على انستگرام، داير الكمامة وكتب عليها “باقي 4 أيام”. كلشي الآن كيتسنا القرار النهائي، واش النهاية غادي تكون 20 أبريل نيت ولا غادي يتم تمديد المدة. واخا ماع المؤشرات كتقول انه غادي يتم تمديد الحجر، جوج سيمانات حتى لشهر ايضافي. " "كورونا.. ديزي دروس بدا العد العكسي لنهاية الحجر الصحي فالمغرب"
"“أيام سوداء” تنتظر الحكومة المغربية بسبب الوضعية الاقتصادية الهشة والتدبير الكارثي للمالية العمومية في السنوات الأخيرة، إذ زادت أزمة “كورونا” من حجم الخسائر التي يتعرض لها الاقتصاد الوطني هاد الشي اللي قال خبير فالمالية العمومية ل”كود” بل أكثر من هذا، سيجد المغرب نفسه في شهر أكتوبر المقبل أمام امتحان “عسير” يتعلق بأداء مبلغ مالي ضخم من خلال السندات الخارجية التي طرحتها وزارة المالية في سنة 2010 يضيف مصدر “كود” وحسب مصدر “كود” فإن المبلغ اللي خاص بنشعبون يضبر عليه من هنا لـ”أكتوبر 2020″، هو مليار أورو (ما يقارب 11 مليار درهم). السندات (اورو بوند) لي صدراتها الحكومة ف أكتوبر من 2010 مدتها 10 سنوات، ولي باع فيها سندات مقابل مليار اورو، يعني خصهم يخلصهم دبا. وحسب مختصين في المالية العمومية ل”كود”، فإنه كاينين 2 خيارات أمام بنشعبون، الأول هو إصدار سندات خارجية جديدة وهنا غاتزيد تغرق البلاد فالكريدي، والخيار الثاني هو تجديد نفس السندات ويتزادو 10 سنين أخرى، وتا هو فيه تغراق. أما الوضعية الطبيعية، كان يمكن يتخلصو هاد السندات من الاحتياط ديال بنك المغرب، وهاد الحل صعيب فهاد الظروف. لكن الغريب اليوم هو أن الحكومة من خلال وزارة المالية ضاربة الطم، ومقالوش كيفاش يردو هادا مليار اورو. يشار إلى أن المغرب طرح هاد السندات سنة 2010 بعد الأزمة المالية لي ضربات العالم ف 2008 لي تسببت ف ازمة السيولة. لكن الخطير اليوم هو الازمة اكبر بكثير من ازمة 2008. وهنا القضية غاتكون صعيبة بزاف." "خاص..ورطة حكومية. خبير فالمالية العمومية ل”كود”: المغرب خصو يخلص مليار أورو ديال سندات صدرها فـ2010 والحلول لي قدام بنشعبون غاتزيد تغرق البلاد فالكريدي "
"خلا فيروس كورونا المستجد (كوفيد-19) تأثير سلبي على حياتنا الجنسية، وخلا علاقاتنا الحميمية تتراجع، لكن واش هذ الأضرار غاتبقى مطولة معانا؟ قبل انتشار فيروس كورونا، أسلوب الحياة ديال العديد من الموبلات ولا بارد بزاف، حسب ما قالت إميلي جاميا، الاخصائية فالعلاج الجنسي المقيمة فهوستن بولاية تكساس، حيت كل واحد ولاو عندو المشاغل ديالو وبرامجو. اما الازواج اللي كانو قبل مبرزطين بسبب الالتزامات ديالهم برا الدار، الكونفينمون مع بداية انتشار الوباء كان بالنسبة ليهم بحال فترة استراحة هما فأمس الحاجة ليها، وعطاهم البقاء فالدار فرصة للهدوء، باش نيت يدوزو لحظات حميمية زوينة بجوج. وكتقول جاميا: “فاللول، الوباء عطى للناس الفرصة للتواصل بطريقة ماكانتش لتتاح لهم سابقا إلا فالعطلة”. ولكن مع تفشي الوباء، بدات “آثاره الفادحة” كتظهر على العلاقات الحميمة. وزادت “الرغبة الجنسية بدات كتراجع بشكل كبير عند أغلب الأزواج”. وكشفات دراسات من جميع أنحاء العالم وجود حالات كثيرة متشابهة لهاد الحالة. وكتشير أبحاث تجرات فتركيا وإيطاليا والهند والولايات المتحدة فعام 2020 إلى تراجع ملحوظ في ممارسة الجنس، والسبب المباشر هو الكونفينمون. https://www.bbc.com/arabic/vert-cap-56893826" "كورونا والكونفينمون خرجو على الكوبلات.. كلها شد قنتو وداها فشغالو ومابقى لا جنس لا بوسان لا والو"
"مارك زوكربيرگ مول الفيسبوك صرح لجريدة نيويورك تايمز أنه كيحاول فقط “إبقاء الأضواء مضاءة هنا”، مشيرًا إلى أن جزءًا من صراعات الشركة في الوقت الحالي هي لأنها تحتفظ بغالبية كبيرة من 45000- شخص عامل في المنزل. وأنه لم يرى أي شيء مثل هذا من قبل.. وهادشي طبعا بسبب فيروس كورونا لي خلا الناس تستعمل الفيسبوك بشكل مضاعف خصوصا خدمة الرسائل والاتصال المرئي فالمناطق لي الناس عايشين فالحجز الطبي، وهي خدمات لا تستثمرها الشركة. ونتيجة لذلك ، يقول عملاق وسائل التواصل الاجتماعي في مدونة نشرها على موقعه، أنه يعاني من تقلص موارده بينما يكافح من أجل الحفاظ على أدوات الاتصال على الإنترنت ومستقرة. منشور المدونة، لي كتبو رئيس التحليلات أليكس شولتز ورئيس الهندسة جاي باريخ، كيقول أن إجمالي الرسائل عبر Facebook و Instagram و WhatsApp في المناطق الأكثر صعوبة في العالم ، مثل إيطاليا ، تزاد بأكثر من 50 بالمائة، وأن مكالمات الفيديو على Messenger و WhatsApp في نفس المناطق تضاعفت أكثر من الضعف. وزادو
بلي “ارتفاع الاستخدام بسبب فيروس كورونا غير مسبوق، وأنهم يشهدون سجلات جديدة في الاستخدام كل يوم تقريبًا”. وأن “الحفاظ على الاستقرار خلال هذه الارتفاعات في الاستخدام يعد أكثر صعوبة من المعتاد حيث يعمل معظم موظفينا من المنزل.” هاد الارتفاع الكبير في الاستخدام لا يترجم إلى أرباح، لأن الإنفاق على الإعلانات الرقمية في جميع المجالات في البلدان المغلقة حاليًا لمنع انتشار كورونا، في انخفاض، لذا فإن فيسبوك يتأثر سلبًا مثل العديد من الشركات الأخرى." "مارك زوكربيرگ: بسباب كورونا استعمال فيسبوك وواتساب وانستگرام تزاد بزاف ولكن بلا ربح والشبكة تقدر تنهار فاي وقت"
"لا هادي هي الضربة القاضية ! لاصافي ساليتو معانا ! عرفتوا أش يجيكم حسن، فاش تساليو التكبير والتلبية والإيمان العميق ديالكم فالسطوحا والزناقي ونتوما مجموعين، كملوا خيركم وأجيوا تخدموا بلاصتنا ! باش يالله أصلا حنا الأساتذة والأطباء والممرضين والأعوان والإداريين نرتاحوا شويا ! وباش يالله أنا شخصيا نخرج من هاد البويٌيت لي حابس فيه راسي في وسط المنزل ديالي هادي كثر من أسبوعين وم قادرش نقرب لوليداتي وهوما حدايا باش مانعاديهومش ! وباش يالله م نمشيوش للسبيطار الصباح ونتا كطبيب راك عارف تقدر تعادا وتقاص وتموت ومع ذلك تتمشي ! وباش متأزمش كل يوم حيت تا تسمع الحالات الخطيرة بداو تايتزادوا وغاديين يموتوا وبنادم في دار غفلون ! الله عز وجل قال لينا ناخدوا بالاسباب ونزيدوا ندعيو، ماشي التفاهة واللامسؤولية ونكملها بالتكبير فالشارع جماعات ! أينكم وعاظ الدولة المبجلين ؟ كولشي مخبي دابا ؟ أش هاد العبث ؟ بغيت غير نفهم زعما هاد الاطباء والممرضين واش بانوا ليكم كراكيز، زعما لهلا يقلب بهم؟ حسبي الله ونعم الوكيل ! كيفاش تقدر تحمٌس الناس وانت أصلا تيدمروك هاد الشردمة" "استاذ انعاش وتحذير يصرخ: سالينا عرفتو اش يجيكم مليح باش تساليو التكبير والايمان العميق فالزناقي كملو خيركم وجيو تخدمو فبلاصتنا"
"شركة “نتفليكس” قررات البارح الثلاثاء، حذف مشهد مؤلم مثير للجدل في مسلسلها “13 ريزونز واي Thirteen Reasons Why”، كيبان فيه انتحار بطلة المسلسل. المسلسل لي موخود من رواية بنفس العنوان كيعاود قصة شابة سميتها هانا دارت حد لحياتها بعدما قطعات شرايين رسغها في حوض الاستحمام في آخر حلقات الموسم الأول. وقالت الشركة عبر حسابها على “تويتر” انها تلقت نصيحة خبراء في مجال الطب: “وقررنا نحن والمؤلف براين يوركي ومنتجو 13 ريزونز واي حذف المشهد لي تنهي فيه هانا حياتها”. وعلى الرغم من إشادة النقاد بالمسلسل، فإنه واجه انتقادات من جماعات من بينها جماعة مجلس الآباء التلفزيوني لي كيقول ان المسلسل كيمجد انتحار المراهقين." "شركة “نتفليكس” حيدات مشهد مؤلم ديال انتحار بطلة مسلسل “13 ريزونز واي”"
"قال عزيز اخنوش، رئيس حزب التجمع الوطني للأحرار، :”ما عمرنا كنا ضد الدعم المباشر، ولكن كنقولو خاص نديرو التمكين”.
وأضاف أخنوش خلال ندوة الفقيه التطواني مساء الثلاثاء 11 ماي الجاري، :”وبالنسبة للفئات الهشة خاص لي ياخد بيدهم باش يوصلو المستوى يخدمو ويستفدو”. وأكد اخنوش، أن حزبه غايقترح برامج اجتماعية طموحة في ظل هاد “الظروف الصعبة”. مضيا أن “حزبه فرحان بهاد البرامج الاجتماعية لي دارت”. وتابع المتحدث :”انا متفائل جدا”، مضيفا :”الوالد كيقولي للي متشاءم كاع متقربي ليه غادي يخسر ليك الدماغ ديالك”." "أخنوش: ما عمرنا كنا ضد الدعم المباشر للفقراء"
"شخص نمساوي غادي يدوز 6 شهور ديال الحبس لأنه كحب بلعاني في وجه مراتو ملي كان تصاب بفيروس كورونا وبغا يعاديها عنوة.

والتر ايشنكَير، المتحدث باسم المحكمة في مدينة لينز، قال إن المحكمة صدرات القرار ديالها على هاد الرجل باش يتربى ويكون عبرة لأي واحد آخر ممكن يفكر يدير نفس الفعلة.

نفس المتحدث قال لوكالة الأنباء الألمانية (د.ب.ا) أن هاد الراجل اللي كان واقف مع مراتو على الطلاق و لكن مازال ساكنين مع بعضياتهم، دخل الدار بلا كمامة وبقى كايكحب باش يعاديها ومسح ليها بالفوطة ديالها واخا هو مريض." "بغا يعاديها بكورونا وجاب الربحة.. 6 شهور ديال الحبس لراجل كحب على وجه مراتو"
"اعتبر محسن جازولي، الوزير المنتدب لدى وزير الشؤون الخارجية والتعاون الدولي، المكلف بالتعاون الإفريقي، أن علاقة المغرب مع إسرائيل ماشي تطبيع، لكن إعادة تفعيل القنوات والميكانزمات الديبلوماسية بين البلدين، واللي قال أنها كاينة أصلا، واللي هما نتاج واحد السيرورة طويلة عندها جدور فتاريخ المغرب. وزاد جازولي، فلقاء مباشر ليه فبرنامج “Le grand Live” فالقناة الإسرائيلية “I24news”، أن اليهودية كاينة فالثقافة المغربية، وجزء من لاديين ديال المغرب فيه هذ التاريخ اليهودي اللي تكلم عليه الدستور المغربي، وكشف أنه قريبا غادي يتعلم فالمدارس المغربية وغيكون فالمناهج الدراسية. وفشرحو لطبيعة العلاقات بين المغرب وإسرائيل، اعتبر أن البلاغ ديال الديوان الملكي كان واضح، بحيث غيكونو مجموعة من الميكانزمات اللي غتعاود تتفعل، بحال الطيران المباشر بين الدولتين، وفتح مكاتب التواصل اللي كانو ديجا ف1994، باش يرجعو العلاقات الدبلماسية. وتابع الوزير المنتدب أنهم غيكونو علاقات سياحية اقتصادية فالبحث العلمي وفالتنمية، والفلاحة اللي كيشوف أنها متشابهة بشكل كبير بين المغرب وإسرائيل، وكاين مايدار فيها، وهكذا شاف ان التعاون غيكون مزيان ومثمر. وأكد أن المغرب هكذا كيسعى للسلام فالمنطقة الفلسطينية الإسرائيلية بنفس المنطق اللي كان عندو قبل، أي بمنطق جوج ديال الشعوب وجوج دول، يعيشو جنبا إلى جنب فأمن وسلام. وفالمقابل قال الوزير المنتدب أن المغرب دائما غيبقى فجنب الفلسطينيين، لأن القضية الفلسطينية فقلب جميع المغاربة، وكذلك الحكومة المغربية، والملك محمد السادس اللي هو رئيس لجنة القدس. أما بخصوص اعتراف أمريكا بسيادة المغرب على صحراؤو، كيشوف جزولي أنه قرار مهم بزاف لجميع المغاربة، حيت دابا ولات أكبر دولة فالعالم كتعترف بمغربية الصحراء الكاملة، وهذ الحاجة كتفرح القلب ديال المغاربة كاملين. وفختام اللقاء، قال أنه كيتمنى الفلسطينيين والإسرائيليين يعيشو فسلام دائم، وعتبر انه ضروري الحوار مع الطرفين بجوج من أجل الحل. وهذا لقاء الوزير المنتدب محسن جازولي الكامل على “I24news”: " "الوزير المنتدب جازولي لقناة إسرائيلية: علاقة المغرب مع إسرائيل ماشي تطبيع لكن إعادة تفعيل القنوات الديبلوماسية بين البلدين.. ومنطق الدولتين هو الحل من أجل السلام – فيديو"
"كلمات هيرفي رونار مدرب المنتخب المغربي لكرة القدم في الندوة الصحافية اللي كانت هاد العشية فملعب هوفويت بوانيي اللي غادي يلعبو فيه غدا المنتخب كانت فشي شكل. اييه المدرب عندو شخصية ولكن الندوة خلات الامور مفتوحة على كل الاحتمالات. كيقول فالندوة “المغرب عطاني كلشي باش نخدم” وشكر كلشي من لقجع رئيس الجامعة حتى مصطفى حجي. ولكن فنفس الندوة كيقول “ايلى تأهلنا بفضل اللعابة ولا ما كانش داك الشي مزيان انا هو السباب”. كيقول باللي كيعرف مزيان المنتخب الايفواري وكيشكر الاستقبال اللي حضي به وباللي غادي يكون ماتش سبيسيال وعرس كروي افريقي يفتح بيبان ملكية للعرس العالمي كأس العالم وفنفس الوقت يتحدث باحترام كبير عن المنتخب الايفواري عن امكانياته الكبيرة. يتذكر الماضي. يستحضر مشاعر وصور ايام كان مدربا للفيلة. كيتفكر هاد الشي وكيقول خاص ننساو الاصدقاء. تحدث رونار على ان ماتش غدا غادي يخلي محبطين واكد حضور بنعطية وذهب الى انه ايلي كانو اللعابة متاحدين ومتضامنين “غادين نديرو بزافت الحوايج”. رونار حذر بزاف رونار حاضي كلامو رونار محتارم خصمو بشكل كبير رونار ما باغيش يبيع للمغاربة الوهم وفنفس الوقت كتحس بحنينو للكوت ديفوار. كتحس بمرارة المغادرة لهاد المنتخب. الواحد هو اللي يخلي بابو مفتوح. الوقت والزمان هادا رابط فيديوهات الندوة كلها فصفحة “كود” على الفايسبوك" "عاجل. يوميات ابيدجان: بالفيديو: مدرب الاسود رونار : ايلى تأهلنا بفضل اللعابة ولا ما داز داك الشي مزيان انا السباب وعارف الخصم ديالنا مزيان وبنعطية حاضر والمغرب عطاني كلشي باش نخدم"
"عبد الرحمان اليوسفي الوزير الاول السابق اللي ولى عزيز على الملكية بطريقة غريبة حتى طلقو عليه فوج الضباط كاع هاد العام٬ ولى عزيز على ادريس لشكر الكاب الاول لحزب الوردة اللي ولات دابلة. لشكر اللي شحال وهو يضرب فيه. شحال وهو يعطيه ويدير ليه المكائد باش كان فالحكومة٬ حتى دار انقلاب عليه٬ اليوم باغي يتسغلو. غير شاف لقصر قرب منو وهو يركب على هاد الشي. هاد العشية من السبت 3 غشت جابوه كاع للمكتب السياسي وناضو البراحة وا ها الحاضر يعلم الغائب راه اليوسفي “الاخ” عندنا. ووالو واش كيحشم هاد لشكر وناسو. ما عندهمش الوجه ابدا. السيد يحتارمو غير شوية شيخوختو ويخليوه فالتيساع." "لشكر ورباعتو. تعال تعال يا اليوسفي نستغلوك ونقولو راك ديالنا واخا حاربناك وهاجمناك"
"  ذكر بلاغ للشرطة الوطنية الاسبانية، أن سائقا من أصل مغربي، جرى اعتقاله، ليلة 31 مارس الماضي، بسبب تورطه في تهريب كمية مهمة من الحشيش على متن فارڭونيت. الموقوف المغربي دار مناورات متهورة بالطوموبيل ديالو بحال سلسلة أفلام “فاست أند فيوريس”، باش يوصل الحشيش اللي هاز لبلدة مدينة كوين بمقاطعة ملڭة، مما دفع بعناصر الشرطة إلى مطاردته وتوقيفه من أجل سلوكه المتهور، غير أنهم لاحظوا أثناء تفتيش الشاحنة أن المقاعد الخلفية مفككة ووجود غطاء يخفي ثماني عبوات تحتوي على 300 كيلوغرام من الحشيش. https://www.malagahoy.es/provincia/conductor-maniobras-temerarias-Coin-hachis_0_1562244790.html" "الصبليون.. مغربي دار للبوليس بحال فيلم “فاست أند فيوريس” بسباب 300 كيلو ديال الحشيش"
"كشفت مصادر بوزارة الصحة لـ”كود” عن توقع ارتفاع مهم في الحالات التي شفيت من مرض “كوفيد 19″، حيث أنه يمكن تسجيل اكثر من 5 حالات جديدة، مع إمكانية يتزادو حالات جديدة من هنا للعشية. دبا عدد الوفيات توقع اتو يتزاد تاهو غايتزاد لكن بحدة أقل من الأيام الماضية. الإجمالي ديال المصابين بـ”كورونا” وفق مصادر “كود” يقدر يفوت 590، وغادي يرتافع شويا حسب نتائج التحليلات المخبرية لي باقي غادين يخرجو ف الساعات القليلة المقبلة، للمشتبه بهم بالإصابة بالفيروس. الوضعية حالية شبه مستقرة، المغرب في المرحلة الثانية كيف كيقولو مسؤولي وزارة الصحة. تفاصيل أخرى سيتم الاعلان عنها في ندوة وزارة الصحة التي ستنطلق في الساعة السادسة من مساء اليوم." "توقعات فجايحة “كورونا”.. كاين أمل: تزادو حالات شفاء جديدة وعدد الإصابات فايت 590 حالة"
"خبيرة التجميل اللبنانية جويل كانت معروضة هاد اليوماين ولبسات قفطان سيكسي في الكحل من تصميم مروان خالد.  القفطان لي لبسات أشهر مقدمة برامج تجميل في العالم العربي، اختارتو في اللون الكحل وعندو فتحة “v” في الصدر وهابط على تفاصيل الجسد.  وعجبات بزاف ديال المتتبعين في انستكَرام ديالها لي فيه اكثر من 10 مليون واحد، وكتبات معلقة “القفطان المغربي ديما كلاص وزوين”، وقالت وحدة آخرى “القفطان الفخامة”. " "اللبنانية جويل بقفطان سيسكي -صور"
"سكان مارينا بورگراگ طالع ليهم الدم. ضاربو وتعافرو مع من يعتبرونهم مخالفين للقانون. كيقولو فشكايات لكاع المسؤولين منتخبين وترابيين باللي كاين جوجت المطاعم كيخرقو القانون قبل ودابا زادو خرق القانون زمن هاد الجايحة. قالت تنسيقيات ديال 500 عائلة باللي جوجت المطاعم وحدة لشي بلجيكي من اصول مغربية والثاني جزائري فرنسي. هادو وفق شهاداتهم ل”كود” فان هاد جوج كيعطلو فالسدان وكيفوتو الوقت القانوني. هاد السكان قالو حتى الوحدة عاد يسدو وباللي كاين مشكل التباعد بعض المرات ومشكل لكمامة عند شي كليان. هاد الناس كيطلبو وفق نداء عبر “كود”٬ من الحموشي المدير العام للامن الوطني يدير ايادي بيضاء عندهم فالمارينا بحال اللي دارت فكازا واللي من بعد كلشي خضع للقانون وولى محتارمو مزيان. هاد التجربة ديال كازا غادي يبغيوها بلايص خراين فالمغرب. شي وحدين اعتقدو انهم فوق القانون" "سكان مارينا بورگراگ لـ”كود”: عايشين مشاكل كثيرة مع ليريسطو اللي كيخالفو القانون وبغينا الحموشي يدير لينا ايادي بيضاء بحال عين الدياب"
"فجرت صفقة تفاوضية لإعداد دراسة وتوفير خدمة ضغط «لوبيينغ» في إفريقيا حكومة سعد الدين العثماني، بعدما تم تكليف مولاي حفيظ العلمي، وزير الصناعة والاستثمار والتجارة والاقتصاد الرقمي بمهمة تدبير مساطر انضمام المغرب إلى المجموعة الاقتصادية لدول غرب إفريقيا سيدياو»، التي تدخل ضمن اختصاصات ناصر بوريطة، وزير الشؤون الخارجية والتعاون الدولي، ومحسن الجازولي، الوزير المنتدب المكلف بالتعاون الإفريقي.
وكشفت مصادر مطلعة، عن صفقة تفاوضية بقيمة 700 مليون، تهم مهام محددة الإنجاز داخل أجل لايتجاوز ثمانية أشهر، تتعلق بإعداد مذكرة إستراتيجية لشرح السياق والمفاوضات والخطوط الرئيسية للمفاوضات قبل الشروع في تحليل توافق اتفاقات المبادلات الحرة التي وقعها المغرب سابقا ،مع عملية الانضمام، خصوصا د ما يهم عمليات التكامل السابقة في المغرب والسياسة التجارية والإستراتيجيات القطاعية." "صفقة بـ700 مليون حيدها العثماني لبوريطة وعطاها لمولاي حفيظ العلمي وتجاوز وزارة الشؤون الافريقية"
"قال عبد الاله بنكيران الأمين العام السابق رئيس الحكومة السابق ل”كود” انه ما كانش مدعو حتى لشي ندوة، في تعليقه عن ظهور اسمه في ندوة مع سعد الدين العثماني ومصطفى الرميد هاد الشي جا على ما يسمى الدورة الحقوقية للي شارك فيها العثماني والرميد وكان اسم بنكيران فيها ونظماتها شبيبة الحزب بجهتي الدار البيضاء وسطات البارح الأحد وكان اسم بنكيران فيها وما حضرش بنكيران أوضح ل”كود” باللي ما فراسوش هاد الشي" "بنكيران ل”كود”: ما كنتش مدعو كاع الندوة (اللي فيها الرميد والعثماني)"
"علنات القنصلية العامة ديال روسيا فكازا ان الرحلات الجوية تعلقات بين المغرب وروسيا تحبسات. وحسب بلاغ للقنصلية على صفحتها الرسمية ف”فيسبوك”، فهذشي تخاذ بقرار من السلطات الحكومية المختصة، بحيث تعلقات الرحلات الجوية ديال الخطوط الملكية المغربية (لارام) من كازا لموسكو. وهذ التعليق غيستمر من فاتح ماي حتى ل11 فهذ الشهر. https://www.facebook.com/805747242772971/posts/4607224712625186/" "بقرار حكومي.. المغرب حبس الرحالات مع روسيا – تدوينة"
"وأخيرا ومن بعد النغيز لي دار موقع كود لجامعة الأخوين خرجات الأخيرة ببيان كترد فيه على قضية قطع الدعم الأمريكي عليها وعلى قضية الأستاذ الأمريكي أرون أشبي، الموشكيل فهاد البيان ماشي لغة الخشب وتبريرات الغير واضحة، ولكن أنه فيه نفس الفكر ديال أي مغربي أمي جار شي كروصة ديال الكرموص عاد حطو الكار من دوارنا، قاليك هوما كيحتارمو الحرية الفردية ولكن في نفس الوقت جراو على الأستاذ حيت حط صورة فنية لراسو عريان في الانترنيت، وفهم نتا هاد إحترام الحريات الفردية كي داير، دابا شنو الفرق بين جامعة الاخوين وداك خونا لي كيقوليك أسيدي لي بغا ياكل رمضان شغلو هاداك ولكن يدخلو لدارو وياكلو، ولي بغا يعطي قاعو حريتو هاديك ولكن مايسكن معانا في العمارة حنا هنا غير العائلات محترمين، الى غيره من هاد الإيمان بالحريات الفردية على الطريقة الخشلاعية المغربية وعلى طريقة جامعة الأخوين لي من المفروض تكون جامعة النخبة ولكن على مايبدو أنها الفكر الحالي ديال الجامعة بحالو بحال الفكر ديال المسيد في أي عروبية او حي شعبي في المغرب. الأستاذ الأمريكي حسب ماقال أن الجامعة عمرها حتى كلفات راسها أنها تدير تحقيق أو تتحرى على كيفاش وصلات الصورة للمدرسة وتفرقات على التلاميذ وأولياء الأمور ديالهم والإدارة، والسيد كيقول أنه كاين أستاذ مغربي عزيز عليه يدخل في سوق عباد الله هو لي فرق الصورة على أساس أنها شي جريمة، والسيد تصور صورة فنية عريان ومحطوطة في الأنترنيت ومعندها علاقة بشنو كيقري أو كيفاش كيعلم، ولكن الإدارة شنو دارت عاقبات الأستاذ الأمريكي لي هو ضحية تشهير تسبب ليه في فقدان العمل ديالو، وعوض المؤسسة توقف معاه لأنه هو الضحية هنا وقفات مع الأستاذ المغربي لي شهر بيه ولي رتاكب جريمة وغطات عليه وحماتو، ولأن لاخر غير أجنبي ومثلي من لفوق زعمة هانية، وقاليك هوما كيحتارمو الحريات الفردية، تا إينا حريات فردية هادي لي كيهدرو عليها. حاليا بايدن هو الرئيس وهادي حكومة الديمقراطيين يعني يمكن تدير أي حاجة إلا أنها ماتحميش الحق ديال مواطينيها فأنهم يكونوا شنو مابغاو، ومايمكنش تمول بأموال دافعي الضرائب في نيويورك ماشي الاباما جامعة كتظطهد المثليين وكتعدى عليهم وتظلمهم، ومايمكن تدعم جامعة تمارس فيها الإظطهاد على الأساس الميل الجنسي وبحجج واهيةـ السيد كان كيقري فقط، آش جاب ميولوا الجنسية للهدرة، على أساس دابا في داك الطاقم التدريسي ديال الأخوين ماكاين حتى واحد أو وحدة مثليين أو بيدوفيليين أو أي حاجة خرى، إحصائيا راه خاص يكونوا كاينين غير ناكرين، أو معندهمش مع الفن بحال خونا آشبي، أو خايفين من اظطهاد الإدارة وخايفين من داك الأستاد الحشري ليمشي يقلبهم." "الرد ديال جامعة الأخوين بحال الرد ديال أي مغربي من صحاب لي بغا ياكل رمضان ياكلو في دارو لي مثلي من حقو ولكن مايسكنش معانا في العمارة مانشوفوهش في الشارع زعمة راه غير ماقتلوهش فصافي راه حتارمو الحريات الفردية"
"هاديك الجلسة الشوهة ديال اخر ظهور لوزير الخارجية والتعاون ناصر بوريطة فمجلس النواب غادية تبقى تاريخية. غالبية الفرق البرلمانية جات كتشكر فوزارتو والاف لمغاربة كيعانيو برا. مشاو كل واحد وعلاش٬ حصلو وبلادهم تخلات عليهم. فضيحة كبيرة تدبيرها بيد بوريطة. جا كيزعت علينا وكيقول باللي غاديين يدخلو شي 8 الاف عالق ومن بعد اللي بغى يجي يشري باكيدج فيه تحليل وطيارة واوطيل. وقال٬ جلسة الأسئلة الشفوية الموجهة للحكومة ان”المغرب ميمكنش يتحمل تكاليف 70 ألف أو 80 ألف عائد”. اييه ما قادرش. علاش كتكذب على لمغاربة. شوف جيراننا اللي وضعهم الاقتصادي قل منا واللي عدد سكانهم قل منا ولكن كيحتارمو ناسهم. هاد الدولة هي تونس. وزيرها الاول الياس الفخفاخ اليوم قال فالبرلمان حول “حصيلة مائة يوم من حياة الحكومة و خطة الاقلاع بعد كورونا” ان بلادو رجعات 25 الف تونسي حصل برا باش تسدات الحدود بسباب كورونا فيروس اييه 25 الف. قال حاجة اخرى باش يرد على بوريطة اللي طلب من عالقين فدول بحال البرتغال يمشيو لفرانسا ايلى بغاو يجيو او اللي حصل فنيوزلندا يدخل لاوربا ايلى بغى يجي للمغرب٬ قال الوزير التونسي باللي بلادو رسلات طائرة عسكرية تقودها قبطانة فرحلة فيها 40 ساعة باش تجيب جوج تونسييتين حصلو فبيرمانيا. اييه وهاد الشي على حساب الدولة. اما هادوك 25 الف فعلى حساب المواطنين. الدولة ما تخلص علي حد ولكن مجبرة تجيب ناسها. هاداك اللي وقع فهاد الملف كارثة بكل المقاييس. المسؤول عليها وزير الخارجية والتعاون ناصر بوريطة" "وا بوريطة باراكا من الزعيت. شوف تونس بامكانيات قل منها اش دارت: رجعنا 25 الف ورسلنا طيارة عسكرية لجوج حصلو فبيرمانيا"
"نهار على نهار كتزيد الممثلة أسماء الخمليشي تزيان، وتصغار وتقاد الفورمة، وطبعا هادشي راجع للمود دو ڤي ديالها. وشاركات أسماء الخمليشي مع المتتبعين ديالها في حسابها على أنستكَرام صور جديدة من فصل الصيف، وكتبت عليهم الشعر على الشمس لي قالت أنها هي سبب السعادة. أسماء لي كتعيش في جزر الكاريبي، عاطياها غير للرياضة والأكل الصحي والسفر، وهادشي طبعا كيبان عليها ومخليها ديما كتبان صغر من العمر ديالها. " "غادة وكتزيان.. أسماء الخمليشي مستمتعة بالصيف والشمس -تصاور"
"  وجد وزير الوظيفة العمومية الاتحادي محمد بنعبد القادر، نفسه وسط سيل من الانتقادات، بسبب اتهامات وجهت له من طرف نور الدين مضيان، رئيس فريق الاستقلالي للوحدة للتعادلية، بالقول :” بنعبد القادر خصو يسحب كلمة تخربيق والبسالة لي قال”. هاد صداع ناض بين البرلماني في الجلسة العمومية الأسبوعية لي كانت فعشية اليوم، حيث اتهم بشكل مباشر رئيس فريق الإستقلال والتعادلية نور الدين مضيان الوزير الاتحادي محمد بن عبد القادر بالتعقيب على سؤال لبرلمانية من حزب الاستقلال بكلمة “التخربيق” او “البسالة”. ومن جانبه طالب رئيس فريق العدالة والتنمية من الوزير بالاعتذار في حالة صح ما قوله :”التخربيق والبسالة في حق برلمانية استقلالية”.
عدد من البرلمانيين تدخلوا في إطار نقطة نظام لتهدئة الوضع مع المطالبة بسحب الكلمات الغير اللائقة المتداولة في مؤسسة دستورية، حيث تحولت الجلسة الى تلاسن متبادل خاصة بين برلمانية من حزب الاستقلال وزملائها بفريق الاتحاد الاشتراكي. في المقابل طالب رئيس الفريق الاشتراكي من مضيان سحب كلمته.
عبد اللطيف وهبي البرلماني باسم الاصالة والمعاصرة دار هجوم قوي ا ضد وزير الوظيفة العمومية، حيث طالب بتقديم نتائج الدراسة التي تتحدث عنها الحكومة." "الساعة الإضافية شعلات البرلمان: وهبي كيتحدى بنعبد القادر يقدم نتائج الدراسة ومضيان كيتهمو بوصف برلمانية بـ”التخربيق والبسالة”"
"تداول نشطاء الفايسبوك مقطع فيديو يوثق لعملية إختباء الحراگة داخل الشاحنات المتوجهة إلى الناظور، عبر ميناء بني أنصار بإقليم الناظور، أو ميناء مليلية المحتلة. وأظهر المقطع الذي تم تداوله بشكل كبير، مجموعة من الشباب، وهم يتسلقون شاحنة على بدنها مركبة يتم نقلها لأوروبا، قبل أن تنطلق الشاحنة مسرعة في الوقت الذي كان الشبان على ظهرها بدون أي حماية." "بالفيديو. ها كيفاش كيغامرو الحراگة بأرواحهم باش يحرگو لأوروبا"
"رئيس جديد لمنطقة أمن آنفا. مصدر مطلع كشف، ل «كود»، أن لحبيب الخراف بات يشغل هذا المنصب خلفا للمراقب العام حميد بحري، الذي سبق آن عين نائبا والي أمن الدار البيضاء، عبد الله الوردي. الخراف، الذي تولصت ولاية الزرقطوني ببرقية تعيينه من المديرية العامة للأمن الوطني، يوم عيد الأضحى، سبق له أن كلف بعدة مهمات إخرها ترأسه للمنطقة الأمنية الحي المحمدي عين السبع." "ميساجو طاح نهار العيد. ها شكون جا بلاصت بحري فمنطقة أمن آنفا"
"محمد الناهيري، اللي كانت عندو مشاكل مع الوداد البيضاوي دار خاوية فعامرةلسعيد للناصري، ووقع مع العين السعودي لمدة عامين، قابلة للتمديد. وحسب مصادر اماراتية، اللاعب الناهيري وافق على عرض العين السعودي، ورفض العرض ديال الوداد البيضاوي، بسبب قيمته المالية. وحسب مصادر إعلامية سعودية، فإن الناهيري غادي يشد  750 ألف دولار العام الأول و850 في العام الثاني. واخا الناصري دار كلشي باش يمنع هاد الصفقة، بعدما قدم شكاية للجامعة ضد الناهيري على ود عدم التحاقه بالتداريب، إلا أنه فشل في المخطط ديالو. ودابا الناهيري غادي يخوض تجربة احترافية فالسعودية بعدما لعب للفتح الرباطي والوداد البيضاوي كما حمل القميص الوطني، سواء مع المنتخب المحلي أو الأول." "الناهيري دار خاوية فعامرة للناصيري ومشى للسعودية"
"الميكانيزمات لي كاتحكم علاقة الراجل بالمرا ميكانيزمات عالمية و تاريخية ! ايه حقا تبدلات شوية مع الوقت و لكن مايمكنش قرون ديال التاريخ تمسح فعشر سنين و لا ميات عام.
شنو هوما الحوايج لي كايبغيو أغلب العيالات فالرجال ؟ العيالات كايبغيو الراجل القوي لي غايوفر ليهم الأمان ! و حيت القوة اليوم هي الگرمومة و الأمان اليوم هوا الگرمومة فالعيالات عبر العالم كايبغيو الراجل لي عندو ميمي ! الگرمومة هي لاباز و من بعد كايجيو حوايج خرين ! حيت الوقت تبدلات و اليوم ديك مقولة الراجل ماكايعيبو الا جيبو مابقاتش واردة ! اليوم خاصك تكون لاباس عليك و لا عندك مدخول قار على الاقل ! و بوگوص و نقي و كاتعرف تهضر و كاتعرف تعامل باش تشوف فيك شي بنت محترمة ! ( كانسطر على هاد ” محترمة” خمسميات مرة بستيلو حمر). و هادشي كاين فالعالم كامل ! فروسيا و المغرب و ميريكان و بوتسوانا ! فينما مشيتي غاتلقا العيالات كايميلو للراجل و لي راجل و نص ! و احسن العيالات و اجمل العيالات و اذكى العيالات كايكونو من نصيب الذكور الاقوياء ! و حيت كولا فول عندو كيالو و كولا زبيية خامجة كايجيب ليها ربي فروج عور ينقبها تانتا لاكنتي بوفري و مقودة عليك و فاتشة معبسة ماتخاف مادهش حيت حقك غايوصلك تالعندك غير هوا غايوصلك على قد جهدك ! خايب غادي خايبة ! مزلوط غادي مزلوطة ! مكلخ غادي مكلخة و كولا كايعطيه ربي على قد نيتو و جيبو و كمارتو. علاش هاد المقدمة كاملة ؟
حيت بان ليا بلي التصاور ديال شي دراري مغاربة فروسيا مع الروسيات خرجو للواجهة واحد النقاش ساخن بين البراهش و البرهوشات ! صحاب ” غانجيبها روسية” !
و بداو شي اصوات كايخرجو لينا بشي تصاور ديال مغربي و روسية و كايقولك ” شوفو الروسيات ! بوگوصات ! و متواضعات ! و نتوما الموسطاشات ماتيرياليست” العيالات فالعالم كامل ماتيرياليست آ بعرور ! راه مك كون جاها شي بيزنس مان كبير لاباس عليه و زين و كايعرف يهضر موحالش كانت تحاشيها لداك المگرد ديال بوك و تولد معاه طرف ديال الخرا فحالك.
حتى فروسيا القاريات كايديو القاريين و الزوينات كايديو الزوينين و لي لاباس عليهم كايديو لي لاباس عليهم و حتى فروسيا الانثى فاش كاتبغي تتزوج و لا تستقر و كاتقلب على الرجل المناسب ليها و للمستوى ديالها ! فبلا ماتحاول تخبى أخي المعقد العقد ديالك و الزلط ديالك و الفشل ديالك مورا ديك الهضرة ديال ” المغربيات ماتيرياليست” !
لابدلتي البلاد ماكايعنيش انك غاتجيب مرا احسن من المرا لي كنتي غادي فبلادك ! حيت لاكنتي رجل ناجح فبلادك و زين و كاتعرف تهضر و مستواك المعيشي مزيان راه غادي تاخد خيرة البنات ! و لاكنتي مقودة عليك واخا تمشي تال روسيا غادي تاخد شي وحدة مقودة عليها لي ماداوهاش فيها رواسا لي بعقلهم !" "حتى فروسيا القاريات كايديو القاريين و الزوينات كايديو الزوينين و لي لاباس عليهم كايديو لي لاباس عليهم و حتى فروسيا الانثى فاش كاتبغي تتزوج و لا تستقر و كاتقلب على الرجل المناسب ليها و للمستوى ديالها!"
"يتداول نشطاء عبر وسائل التواصل الاجتماعي، صورا جديدة من مقاطع الفيديو التي يتهم بشأنها الصحفي توفيق بوعشرين بالاتجار بالبشر، والاغتصاب. وكانت المحكمة قد أدانت الصحفي ب12 سنة سجنا، واتلاف الفيديوهات والمحجوزات، في الوقت الذي تم اليوم تسريب صور جديدة من الفيديوهات، في تناقض مع منطوق الحكم الذي كان يرمي إلى منع تداول الادلة المحجوزة." "تسريبات جديدة. كيفاش المحكمة حكمات على بوعشرين ب12 عام دالحبس واتلاف القرص الصلب والفيديوهات واليوم خرجوا تصاور جداد"
"حلت أمس الإثنين عناصر من الفرقة الوطنية للشرطة القضائية بمدينة آسفي، قادة إليها من مدينة الدار البيضاء، وذلك لمباشرة الأبحاث التمهيدية الضرورية في شأن الشكاية التي أحيلت عليها من طرف الوكيل العام للملك بمراكش حول وجود شبهة اختلالات في مشروع إنجاز “كورنيش” آسفي. وحسب رئيس الجمعية المغربية لحماية المال العام، محمد الغلوسي، فإنه سبق للفرقة الوطنية للشرطة القضائية أن اتصلت في وقت سابق بصافي الدين البودالي بإعتباره رئيسا للفرع الجهوي مراكش الجنوب للجمعية قصد حضور المعاينة التي ستجرى من طرف ذات الفرقة على الأشغال المنجزة بكورنيش آسفي. وأشار إلى أن الفرع الجهوي مراكش الجنوب للجمعية المغربية لحماية المال العام سبق له أن تقدم في وقت سابق بشكاية الى الوكيل العام للملك لدى محكمة الإستئناف بمراكش حول ما اعتبره “اختلالات قانونية وتقنية ومالية”، والتي اعترت إنجاز مشروع كورنيش آسفي. وأوضح أن هذه الاختلالات من شأنها أن تشكل جرائم يعاقب عليها القانون الجنائي وقد ترتقي إلى جنايات تبديد وإختلاس أموال عمومية وغيرها، مما سيكشف عنه البحث التمهيدي المتعلق بهذه القضية التي شغلت الرأي العام كثيرا ويتطلع إلى كشف ومتابعة المتورطين في هذه الفضيحة. يشار إلى أن صاحب هذا المشروع هو المجلس الإقليمي لآسفي ويراهن عليه سكان مدينة آسفي ليشكل قيمة مضافة للمدينة إقتصاديا وإجتماعيا و بيئيا، إلا أن  البعض يبدو أنه يفضل أن ينغص حتى أحلام الناس في مدينة جميلة لأنه تعود على البقرة الحلوب التي لا تنضب" "اختلالات مشروع “كُورْنِيشْ آسفي”.. الفرقة الوطنية وصلات للمدينة وبدات الأبحاث التمهيدية"
"لا حديث وسط العدالة و التنمية غير على التكركيبة اللي ناوي بنعرفة يديرها ليتيم من وزارة التشغيل ، حيث اكد مصدر ل”كود” ان لحسن الداودي او محمد يتيم من بين المغادرين للحكومة باسم المصباح. كاينين خراين واشارت مصادر ل”كود” ان الداودي اللي سبقليه قدم استقالتو من الحكومة، غادي يكلفو العثماني برئاسة مؤسسة عبد الكريم الخطيب، بينما يتيم غادي يدفع ثمن الفضيحة ديالو مع ممرضة الترويض اللي دخلت الحكومة في فضيحة اخلاقية هادي سنتين . و قالت المصادر “كود” ان العثماني اتفق مع الاتحاد الاشتراكي بتولي وزارة التشغيل، مقابل التنازل على كتابة الدولة في التجارة اللي بات مؤكد ان رقية الدرهم غادي تكون خارج التشكيلة الحكومية الجديدة ، هي و كل كتاب الدولة . و اضافت نفس المصادر ل”كود” ان الاتحاد الاشتراكي باغي على تولي حقيبة التشغيل لحل مشاكله المتعلقة بالتعاضدية العامة للموظفين اللي كيترأسها عبد المولى عبد المومني ،و تجنب الاطاحة به بعد انتشار مجموعة من الفضائح ديالو على رأسها." "لشگر باغي يحل مشاكل عبد المولى مول فضايح التعاضدية على ظهر الحكومة. طلب وزارة التشغيل وضحى بكتابة الدولة"
"لمعاطية ديال أنستكَرام، ما كتسالاش، وغير تسكت جهة تنوض الأخرى، هادي نتيجة بنادم مسالي قبو، وعوض يعيش الحياة بتفاصيلها عايش بالسبان ورا السلوكة. الكومبة الأخير ناض بين الميكاب ارتيست جواد قنانة و”ختو” في المهنة نهيلة باربي، لي من نهار دارت الحجاب وهي كتكفر في عباد الله، وباغة دخل لي بغات للجنة ولي ما بغات لجهنم، وشادة الحجاب من جهة غير بوحدها لي فاهماها. قنانة لي كيطير في المعاطية في نسختها المراكشية، خرج في نهيلة باربي، وما خلاش ليها بسبب تصرفاتها لي ولات كدير من نهار دارت الحجاب، وحتى هي ما خلاتش ليه، وفيديو ورا فيديو حتى يغلب واحد فيهم في التالي.  " "خوك فالحرفة عدوك.. نايضة بين جواد قنانة ونهيلة باربي على قضية الحجاب: قهرتينا بالموعيضة والنفاق – فيديو"
"وجاء انتصار رونالدو هذه المرة، بعد قيادته لريال مدريد لتحقيق لقب الدوري الأسباني بعد غياب طويل، بالإضافة للفوز بدوري أبطال أوروبا مع الفريق الأسباني، وقيادة البرتغال لكأس العالم روسيا 2018." "عاجل.. رونالدو يعادل رقم ميسي ويحصد الكرة الذهبية للمرة الخامسة +فيديو"
"علنات وزارة الصحة، اليوم الثلاثاء، على إصابة 867 واحد بفيروس كورونا المستجد، من أصل 12060 تحليلة تدارت اليوم، ووصل عدد المصابين فالمجموع ل467493. وحسب نشرة كوفيد 19 اليومية، وصل مؤشر الإصابة التراكمي ل1286,5 لكل 100 ألف نسمة، بمعدل 2,4 لكل 100 ألف نسمة فهذ 24 ساعة.  وماتو اليوم 15 واحد، وبلغ الإجمالي 8187، بنسبة فتك ديال 1,8 فالمية. وتشافاو اليوم 1351، ووصل الإجمالي ل444823، بنسبة تعافي 95,2 فالمية.  وتحددو عدد الحالات النشيطة ف14483، وعدد الحالات الحرجة ف766 حالة، ومعمرين دابا أسرة الإنعاش بنسبة 24,2 فالمية.  ومن الحالات الخطيرة، 68 تدهورات حالتهم غير اليوم، و55 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي: " "حصيلة كورونا اليوم: 867 واخد تصاب و15 ماتو و1351 براو.. و14483 كيتعالجو"
"تطوع أكثر من 45 ألف ميريكاني باش يعاونو مسؤولين في منتزه «كَراند كانيون» الوطني بولاية أريزونا باش يقتلو مئات من ثيران «البيسون» اللي كتقول السلطات أنها كتدمر الموارد الطبيعة بالمنطقة. حديقة «كَراند كانيون» وافقات على باش ينقصو من هاد الحيوانات ودارت إعلان كاتقلب فيه على 12 صياد، لكن من بعد عبرو 45 ألف متطوع على رغبتهم في المساعدة منهم 15% من ولاية أريزونا، وما تبقى من تكساس وكاليفورنيا وكولورادو ويوتا. ووضحات المتحدثة باسم «كَراند كانيون»، كايتلين توماس،، أنهم غادين يختارو 12 واحد فقط، وأن أول وحدين غادين يقدمو  المعلومات هوما اللي غادي يوقع عليهم الاختيار." "بمبرر أنها كتخرب الموارد الطبيعية.. 45 ألف متطوع بغاو يعاونو السلطات يقتلو عدد من الثيران"
"عممت رئاسة النيابة على كاع وكلاء الملك والوكلاء العام فمحاكم المغرب، دورية بخصوص قانون الطوارئ، اللي غادي يتم فيه استثناء الاطفال القاصرين من الاعتقال. الدورية أشارت إلى القوانين والمواثيق الدولية، وقالت أنه اعتبارا لنفسية الأطفال، يلا شدهوم الأمن خارقين الحجر الصحي، فالمرة الأولى غايتم تسليمهم لوالديهم، وماغاديش يحطوهوم فمراكز حماية الطفولة. الخطوة حسب رئاسة النيابة العامة كاتجي لحماية هاد الاطفال، وطلب عبد النبوي ايضا ومن وكلاء الملك أنهم يلقاو تدابير أخرى لمحاكمة هاد الاطفال غير فصلهم عن أسرهم، بمعنئ أن تسليمهم لذويهم ماغاديش يعفيهم من المتابعة لأنهم في الاصل خرقوا القانون." "عبد النباوي لوكلاء الملك: ضمانا لحقوق الطفل بلا ماتشدو القاصرين يلا خرقو الحجر الصحي وسلموهوم فالبداية لوالديهم"
"مجلس المستشارين غادي يعقد جلسة عامة لمساءلة رئيس الحكومة على الاستراتيجية الوطنية للتلقيح ضد فيروس “كورونا” بتاريخ 19 يناير المقبل 2021. هاد الجلسة غادي تبدا مع 3 ديال لعشية. وكان وزير الصحة خالد أيت الطالب قد كشف عن اقتناء 65 مليون جرعة من اللقاحين المعتمدين من طرف المغرب، مشيرا في نفس السياق إلى أن الفئة المستهدفة بهذا اللقاح تبلغ 25 مليون نسمة. وأوضح ايت الطالب في عرض قدمه أمام المجلس الحكومي الأخير حول البرنامج الوطني للتلقيح ضد كوفيد-19، أن الاستعدادات الجارية لانطلاق الحملة الوطنية للتلقيح، بلغت مراحل جد متقدمة." "الفاكسان ضد “كورونا” يجر رئيس الحكومة للمستشارين"
"“لابي جي” ديال مراكش ضربات ضربة كبيرة بزايد. فقد تمكنت المصلحة الولائية ديال الشرطة القضائية بعاصمة النخيل، مساء أمس الأحد، من قطع الطريق على كمية مهمة من المخدرات كانت في طريقه لوسط المدينة. الحجز ديال هاد الكميات لكبيرة ديال المخدرات جاءت بعد توصل الفرقة المختصة بمعلومات، حيث واصلت التحري بشأنها حول شبكة إجرامية تنشط في مجال الاتجار بالمخدرات ضواحي مدينة مراكش. كما مكن البحث المنجز بتنسيق مع النيابة العامة المختصة، حسب مصادر “كود”، من رصد ساعة الصفر لاستقبال الشبكة لقرابة نصف طن من مخدر الكيف، حيث تم إيقاف عنصرين ضمن نفس الشبكة، وكذا شخصين آخرين ضبطا بصدد اقتناء كمية من مخدر الشيرا من أجل الاستهلاك. وقد أسفرت عمليات التفتيش اللّي دارو البوليس بالمؤازرة عناصر الجدارمية ديال مركز حربيل من الحجز من حجز 365 كلغ من مخدر الكيف و65 كلغ من التبغ المهرب، بالإضافة إلى 125 غرام من مخدر الشيرا." "ضربة صحيحة لبوليس مراكش.. لقاو نصف طن ديال الكيف و65 كيلو ديال الگارو المهرب"
"الرجاء البيضاوي كتنتظرو مباراة صعبة أمام الترجي التونسي مع الثمنية ديال العشبة فملعب رادس برسم، برسم مباريات الجولة الخامسة من دور المجموعات لدوري أبطال إفريقيا. هاد الماتش غادي تنقلو القناة القطرية  ”Bein Sports HD1“ بتعليق علي محمد علي. جمال السلامي استدعى 21 لعاب لهاد الماتش ومن المنتظر أن يظهر الفريق الأخضر بجميع عناصره الأساسية، باستثناء عبد الإله الحافظي المضروب وغادي يقلب الرجاء على الربح بعدما خسر في ماتش الذهاب بجوج لزيرو. الفريق التونسي خاصو غير نقطة وحدة ويتاهل للربع النهائي، لانه عندو 10 ديال النقاط مقابل 7 ديال النقاط الرجا." "ها القناة اللي غادي تنقل ماتش الرجا والترجي ولاليست لي حط السلامي"
"قرر المسؤولين على الوكالة الوطنية للمحافظة العقارية والمسح العقاري والخرائطية باش يساهمو بجزء من راتبهم الشهري فالصندوق الخاص بتدبير جائحة “كورونا”. وحسب بلاغ للوكالة، جات هذ المساهمة التلقائية استجابة للمبادرة الملكية المتعلقة بإحداث هذ الصندوق، و”استحضارا لقيم التضامن والتآزر العريقة المنبثة من روح المجتمع المغربي، وفي إطار مجهودات التعبئة الوطنية الشاملة التي تقوم بها كل مكونات بلادنا، للحد من آثار ومخاطر الجائحة”." "مسؤولو وكالة المحافظة العقرية قررو يساهمو فصندوق تدبير جائحة “كورونا”"
"علمت “كود”، أن المصالح المركزية لوزارة الداخلية توصلت مؤخرا بتقارير استعلاماتية من مصالح الشؤون العامة بعمالات الأقاليم حول ارتفاع عدد حالات الانتحار بالوسطين الحضري والقروي بالمغرب خلال الأشهر القليلة الماضية. وعرفت مدن المغرب في الأشهر الستة الماضية عددا كبيرا في حوادث الانتحار، التي تعددت أسبابها بين نفسية واجتماعية، وتنوعت طرقها بين الانتحار شنقا وحرقا أو القفز من طوابق الإقامات السكنية." "تقارير جديدة توصلات بها وزارة الداخلية: حالات الانتحار تزارت عند المغاربة "
"الريح والشتا والبرد. هادي هي كالينينكراد كيف عاينتها “كود” باش وصلات ليها هاد الصباح. الجو هنا لا علاقة لو بموسكو ولا بسان بيترسبورگ. الاجواء الاحتفالية قليلة مقارنة بيهم وهاد المناخ الخايب زاد قضى على خروج الجماهير الصربية والسويسرية اللي جات تتفرج فماتش اليوم. حتى البرمجة ديال الماتش مع التسعود توقت موسكو والثامنة التوقيت المحلي غادي يصعب الفراجة على الجمهور وعلى اللعابة

المصيبة ان هاد الاجواء دالشتا والبرد غادية تبقى اليوم وغدا السبت وتغبر نهار الاحد باش ترجع الشتا الاثنين نهار الماتش. درجة الحرارة غادية ترتافع بجوج درجات نهار الاثنين باش توصل 19 فالنهار و10 بالليل ولكن مع الريح كيبان البرد قاصح دابا لمغاربة اللي جايين هنا وجدو ريوسكم للبرد. جيبو معاكم لبس الشتا وهاد البرد. ماشي برد هاد الدولة ولكن كيقضي علينا حنا" "هادي للمغاربة اللي جايين لماتش الاسود ضد اسبانيا: كالينيگراد كلها شتاوات جيو مكبطين"
"عدد من المواطنين لي ساكنين ف اكدال ولا عندهم مصالح إدرية ف أرقى حي بالرباط، واحلين غير مع الكيليزاسين، حيث كيضطرو يمشيو لجوج إدارات باش يقضيو اغراضهم. وحسب مصادر “كود” كان قبل السلطة المحلية على مستوى الملحقة 10، مبغاتش تقرب الادارة للمواطن، رغم توصيات مستشارين جماعيين من أجل الجمع بين المقاطعة والملحقة في مكان واحد. وتقول إحدى ساكنات اكدال لـ”كود” :” مثلا شهادة الخطوبة، كتمشي كتقلب على المقدم كيقوليها سير تجيب جوج شهود، ومن بعد خصك تقاد وتكيليزي ف مقاطعة اخرى بعيدة عليك  رغم انه من قبل مكانش هكا” مضيفة :” غير كيجرجرو فينا هاد الادارات”. ويقول مستشار جماعي :”العيالات الكبار كتعذبو فاش يمشيو وينتلقو من احدى قاعة ابن ياسين، تا لزنقة ازكزا. واش هادي هي تقريب الإدارة من المواطنين”. وكشفت مصادر لـ”كود” بلي هاد الملحقة فيها مشاكل كثيرة، ومن المنتظر ان تدخل المصالح الولائية لمعالجتها، خصوصا وأن الوالي اليعقوبي ملي جا وهو يبدا كيقاد فجميع المصالح باعتبار العاصمة خصها بزاف الخدمة من عدة نواحي." "وفين تقريب الإدارة من المواطنين.. ناس معذبين غير مع الليگاليزاسيون ف وسط العاصمة"
"البوليس في مصر شدو دري عندو 14 لعام شعل العافية في مشة حية، ومن بعد صور الفيديو وحطو في فايسبوك. الفيديو دار الصداع في مصر وهادشي خلا البوليس يتحركو ويوصلوا لمول الفعلة. الدري لي مازال صغير، اعترف بشنو دار وقال أنه قرر يشعل فيها العافية وهي حية بعدما ضرباتها طونوبيل، بغا زعما متبقاش تعذب ويقتلها بديك الطريقة البشعة." "بنادم مافيهش الإنسانية. دري شعل العافية في مش ووثق للجريمة ديالو في فيسبوك"
"ياسين بونو واخا مصر أنه يبعد حياتو الشخصية على مواقع التواصل الاجتماعي، ولكن الصورة لي حطات مراتو أكدت أنهم ولدو ولدهم الأول قبل أيام في إسبانيا.  حارس المنتخب المغربي وفريق إشبيلية الإسباني ما نشر حتى صورة، ولكن مراتو إيمان حطات صورة ديال الرضيع في الستوري على حسابها في انستكَرام، ورفقتها بقلب بلا ما دير حتى تعليق. مرات بانو ما كشفاتش على جنس الجنين، ولا حتى امتا ولدات، واكتفت بالصورة لي أكدت ان حارس ياسين أصبح أب للمرة الأولى." "مبارك ومسعود.. ياسين بونو ومراتو تزاد عندهم ولد فإسبانيا – تصويرة"
"البارح حضرت لمدابزة فالتران بين كونطرولور و راكبة ! مذابزة فحال گاع دوك المدابزات لي كايقواو فرمضان حيت بنادم فيه الجوع و العطش و العيا و الصهد … و مدابزة على موضوع عادي لي ديما كايدابزو عليه الركاب مع ليكونطرولور بخصوص ثمن الرحلة ! السيدة طلعات بلا تيكي ! جا الكونطرولور عطاتو باش يتخلص! فاش تخلص و رد ليها الصرف جاها الثمن غالي بزاف بداو كايتناگرو ! المهم، حتى لهنا كلشي عادي فهاد الحدث ! لي غير عادي هوا الطريقة باش الكونطرولور كان كايهضر مع السيدة بعيدة عن الموضوع الرئيسي ” آ كوني تحشمي شوية راكي قد الواليدة” ! ” آنتي موحال واش صايمة” ” لا كنتي صايمة خاصك تعاوديه راه مادايزش ليك ” ” راكي قد الواليدة” ” نتي مرا كبيرة ” و كايدور و كايشوف فينا زعما باش يحشمها بالسن ديالها ! حيت فاش غايقوليها نتي مرا كبيرة و يشكك فصيامها راه سونسي يعقدها و يحشمها قدامنا حنا الركاب …باش تضرب الطم و ماتزايدش معاه فالهضرة. فحال هاد الهضرة لي مستحيل تسمعها فشي حوار فتران فسبانيا و لا فرانسا و لا الدول المحترمة لي بنادم كايتحاور فيها بالعقل و بالحجج ماشي بالمعاطية و المشاطية ديال العاهرات. الحاصول هضرة السي الكونطرولور فمواجهة السيدة كانت كلها حول ” شخص السيدة” و السن ديالها و وواش صايمة …و ماشي الموضوع الرئيسي لي هوا ثمن التذكرة ! و لي كان ممكن يشرحو ليها و يهنيونا من  تجعويقهم فالتران لمدة نص ساعة! هاد الطريقة الخسيسة الدنيئة ديال الدفاع عن النفس او الدفاع عن الافكار غاتعاود عاوتاني فاش غاتشوف ردود الفعل ديال جيوش الهايشمايش على مقال الصحفية نورا فواري بجريدة الصباح لي نتاقدات فيه الفوضى لي كايخلقوها المصليين فصلاة التراويح ( ولي بالمناسبة ماكانتش فعهد النبي محمد كيما كانشوفوها بالشكل ديالها الحالي بل ان النبي دارها غا ثلتيام و حبس حيت خاف تولي فرض على عباد الله و مادارتش فعهد أبو بكر و تاجا عمر بن الخطاب عاد بداها). المهم انه بنادم عوض يناقش الافكار و يقرع الحجج بالحجج! و يفسر للسيدة و للقراء فين غلطات لا غلطات و فين كذبات لا كذبات و فين قالت شي حاجة ماشي هي هاديك، لا مشاو كايجبدو فتصاورها لي هي براسها حاطاهم و كايسبو فيها ( عاوتاني ديك الطريقة ديال غانحشمك و نشوهك جدا عباد الله فاش مانلقا مانقوليك) ! نورا فواري مصورة كاتعطي الصبع ! مصورة مع قرعة ديال الويسكي جاتها كادو ! مصورة فريسطو مع صاحبتها !مصورة فإسرائيل !  ايه و من بعد آ خاي الخرزي ؟ هانتا بارطاجيتي هاد التصاور نتا و جيوش الرعاع لي تابعينك و من بعد ؟ شرحتي لينا علاش التراويح ماكاتخلقش فوضى فالشارع العام ؟ بينتي لينا بلي الهضرة لي قالت غالطة و بلي ماكايتسدوش الشانطيات ؟ ماكاينوضش الصداع ؟ قارعتي الحجج بالحجج ؟ ستافدنا منك شي خرية ؟ طبعا لا ! و فإطار تاخرزيت لي مطلية بيها شريحة كبيرة ديال عباد الله ! كاين لي نتا كادوي معاه فالشرق و هوا كايجاوب فالغرب ! السيد كاتقوليه راه بصح المصليين كايخلقو جو فوضوي و هوا كايقوليك ” واش مابانتش ليك موازين ؟ واش مابانتش ليك عين الذياب ؟! واش موسم رگراگة ماكايخلقش فوضى ؟!” وااااااك واااااك آ الخرزي ! تا فين تعلمتي الاستدلال فين ؟ وا فين تعلمتي تهضر فين؟ دابا حنا كانهضرو على صلاة التراويح ! آجي نساليو الهضرة عليها بعداا و عااد نقزو لشي حاجة اخرى ! و لا عرفتي آش يجيك مليح ! خلي السيدة تكتب على الفوضى لي كايخلقوها بعض المصلين فالتراويح و تكلف نتا بفوضى موازين و دير يديك فالعصيدة و كتب تانتا و لا غوت و لا شوف شدير! خاصك تكون مكسل ليك حمار فمخك باش تكون كاتشخصن الحوار مع شي حد عوض انك تناقش الافكار لي قال ! و تمشي تجري تحط تصاورو زعما راك ” غاتشوهو” ! و لا يهضر معاك على ظاهرة و نتا تنقز تهضر على ظاهرة اخرى ! راه الخطأ لا يبرر بخطأ ! و فاش نقوليك ” التراويح كاتخلق فوضى فالشوارع” و تجاوبي ” و موازين ماكايخلقش …” جوابك كايدل على خلل فدماغك. وا سير تسواني آ خاي الغزواني …" "علاش غا فالمغرب فاش كاتبدا تناقش مع شي خرزي وكاتزمطو كايبدا يحاول يقمعك بالحياة الخاصة ديالك عوض يقمعك بالحجج و الأدلة ” وا نتي مرا كبيرة ” ” قد الواليدة” ” موحال تكوني صايمة” و لا يبارطاجي تصاورك باش يأجج عليك الرعاع ؟"
"واحد الفيديو داير فالفايسبوك وتويتر، ديال جوج ممثلين جزائريين فرنسيين، ومؤثر مغربي، فيه اهانة للمغربيات والقاصرين المغاربة، نوض روينة وقضيتو وصلات للقضاء فمراكش. الفيديو كيبان فيه الممثل ابراهيم بوهليل لي كيصور سلسلة لصالح كنال بلوس، ومدعومة من طرف اديداس وكيهضر على المغاربة، وكيفاش اس واحد يتلاقاه يضربو بلفلوس، قبل مايبانو فالفيديو ثلاثة دالقاصرين، وعيطلهوم الممثل المذكور والنغربي والجزائري لي معاه، وبداو كيضحكو عليهم وكيقول بوهليل ان هادو ولادو فاشارة قدحية لأمهاتهم، مع الكثير من الاهانة للمغاربة. نادي المحامين فمراكش تحرك بعد تداول الفيديو لي تصور فمراكش، وقال المحامي مراد العوطي رئيس نادي المحامين بالمغرب، أن الوكيل العام فمراكش غادي يتوصل بشكاية بخصوص الفيديو، من أجل اتخاذ اللازم فحق هاد الفكاهيين. العديد من النشطاء المغاربة، طلبوا بتدخل قناة كنال بلوس وتوضيح كيفاش كتدعم ممثلين كيهينو المرأة والطفل، كما طالبو اديداس بتوضيح دعمها لممثلين بحال بوهليل وواش كتوافق على هاد الاهانات لي دارتها للاطفال. " "فيديو ديال ممثلين جزائريين ومؤثر مغربي فيه اهانة للمغربيات ولقاصرين مغاربة منوض الروينة ومطالب بمحاسبتهم قضائيا"
"ماحشم ما ستحيى مصطفى التاوتي، وكيل لائحة العدالة والتنمية فجماعة سيدي يحيى زعير ، كَالس يصبع قدام أعضاء المجلس، فالدورة العادية لشهر أكتوبر. فيديو متداولة على نطاق واسع على مواقع التواصل الاجتماعي لاجتماع المجلس بدورة أكتوبر،  بان التاوتي، اللي كيشغل منصب نائب رئيس الجماعة، كيصبع لواحد المستشارة كان كيتناقش معاها، ويقول ليها بالعلالي: “ها.. نشدك ندير ليك هاه”، وهو كيدير حركات لا أخلاقية بيديه. والمستشارة اللي مابانش وجها فالفيديو، استنكرات هذشي، وقالت “حشومة يدار هذشي فاجتماع بحال هذا، حنا كنحتارموك حتارمنا.. إيوا مابقاش الاحترام…” إيوا إلى كانو الباجدة، اللي جهلو مع اقتراب الانتخابات، يصبعو ويديرو هذ الحركات الإباحية، راه ماخلاو للتقدميين والليبيراليين ما يديرو، واخا هذو كيحترمو راسهم كثر من بعض الخوانجية. " "فضيحة هذي.. الباجدة كثرو من الجنس هذ اليام وجهلو مع اقتراب الانتخابات… وكيل لائحة اللامبا فسيدي يحيى زعير كيصبع فاجتماع دورة أكتوبر وقدام الحاضرين قال: “نشدك نديرلك هاه…” – فيديو"
"علمت “كود”، أن النيابة العامة بمحكمة الاستئناف بالدارالبيضاء امرت، مؤخرا، بمتابعة شخص متهم في قضية تتعلق بمحاولة الاغتصاب والنصب في حالة اعتقال، في انتظار عرضه على قاضي التحقيق. الجاني تشد من طرف مصالح الشرطة القضائية بعد شكاية الضحية التي تصدمات بقيام الراقي  بتحسس أعضائها الحميمية وتجرده من ملابسه ومحاولة ممارسة الجنس عليها بدعوى طرد الأرواح الشريرة اللي دايرة ليها العكس." "راقي جاب الربحة فكازا. عجباتو كليانة وتعرى عليها باش يجري على الجنون"
"أفاد مصدر مطلع ل”كود” أن جهة الداخلة وادي الذهب، قد سجلت اليوم الأحد، حالتي إصابتين جديدتين مؤكدتين بفيروس كورونا. وأوضح المصدر أن الأمر يتعلق بحالة إصابة لشاب قادم من مدينة مراكش ومهاجرة من دول جنوب الصحراء قادمة من اكادير، مضيفا أن الفريق الطبي والسلطات المحلية يعملان على حصر مخالطي الحالات لإخضاع عيناتهم للتحليل المخبري، في الوقت الذي جرى عزل المصابين طبيا. ويذكر أن تسجيل حالتي الإصابة الجديدتين رفع حصيلة الإصابات المؤكدة بفيروس كورونا على مستوى الجهة إلى 19 حالة من ضمنها 15 حالة شفاء وأربع حالات تتابع البروتوكول العلاجي." "جوج إصابات بكورونا فجهة الداخلة لمغربي ومهاجرة من دول جنوب الصحرا"
"سجل المركز الاستشفائي الإقليمي ديال الفقيه بن صالح، اليوم الأحد، حالة شفاء استثنائية من فيروس كورونا، لمغربية فايتة فعمرها 106 عام ، كانت كتعالج من “كورونا”. وقال واحد من أعضاء الطاقم الطبي اللي عالجو السيدة انها جات فحالة حرجة، وكان معدل التنفس ديالها ما بين 45 و65 %، وداكشي علاش دخلوها للعناية المركزة لمدة 8 أيام، قبل ما يتم نقلها لجناح “كوفيد ـ 19” باشتلقى العلاج 5 أيام اخرى.  " "خبر زوين.. مغربية فعمرها 106 عام برات من فيروس كورونا"
"المغرب حطم روكور جديد فعدد الوفيات بفيروس كورونا المستجد، بحيث توفاو 44 واحد اليوم، وفالطوطال وصلنا ل2113 وفاة، بنسبة إماتة ديال 1,8 فالمية.  وحسب النشرة الوبائية لوزارة الصحة، تسجلات اليوم 1422 اصابة، ووصلنا فالمجموع ل119107 حالة، بمعدل 328 لكل مية ألف نسمة، و4 لكل مية ألف نسمة فهذ 24 ساعة الأخيرة. وبراو اليوم 1877 واحد، ووصل المجموع ل97468 متعافي، بنسبة تعافي ديال 81,8 فالمية. وعدد الحالات النشيطة بلغ 19526، أي بمعدل 54 لكل 100 ألف نسمة. وكاينة 415 حالة خطيرة او حرجة، منها 39 تحت التنفس الاصطناعي الاختراقي. واليوم تستبعدات 20885، ووصل مجموع الحالات السلبية ل2456550. وكتتوزع الإصابات والوفيات الجديدة على الجهات والأقاليم كما يلي: " "روكور جديد حطمو المغرب اليوم فالوفيات بكورونا.. 44 ماتو و 1422 تصابو و1877 تشافاو.. الطوطال: 2113 وفاة و119107 إصابة و97468 حالة تعافي.. و19526 كيتعالجو بينهم 415 حالة خطيرة"
"حقوق المرأة، حقوق الطفل، حقوق الأقليات ، حقوق المهاجرين، حقوق المثليين، هادي كلها مطالب حقوقية عادلة ، غير هو مشرذمة، حيث فالواقع راه خاص حقوق المقودة عليهم بجميع أطيافهم ، حيث الصراع الحقيقي هو بين الفقراء والدراوش والمعوزين ولي لاباس عليهم ولي واكلين ليهم رزقهم ، حيث معاناة المرأة الحازقة فدوار ميكة والحقوق لي محرومة منها ماشي هي نفس معاناة المرأة فطريق زعير( هذا إلى فترضنا أصلا أنها كتعاني)، كذلك الأمر مع المهاجر لي داخل للبلاد ولاباس عليه راه كيعيش فيها ملك يكون كحل ولا بيض ولا صفر ، أما لي داخليها فقير كيطلب فالسطوبات راه غادي يعيش كلب محروم من الحقوق واخا يكون آري ، وحتى المثليين ، راه غير الحازقين هوما لي كيتكرفصو ويتعرضو للإعتدائات فالشارع ويحاربهم المجتمع ، أما لي لاباس عليهم راه كيشوفو الناس غير من ورا الزاج كحل ديال الحديد الخامج، وكيعيطوليهم غير سيدي . هاكاك الأطفال ولاد الفقراء راه كيغتاصبوهم الأجانب مقابل موناضا وساندويش ، وكيضربوهم واليديهم ويسمحو فيهم وكيعيشو عرضة لكاع الكوارث ومسلوبين كاع الحقوق، ولكن هادشي مكينطابقش على ولاد لي لاباس عليهم ، كتكون حياتهم سهل وحقوقهم ضامنينها ليهم واليديهم ، كذلك الحال مع الأقليات الدينية والعقائدية ، الملحد ديال الحازق كتلقاه غير معدي على راسو وصافي ، والنهار كلو وهو يغوت فالأنترنيت كيعاني من القطعة فرمضان، بينما لي لاباس عليه راه واحد راحتو فمناطق معزولة على الهايش مايش لي غادي ينغص عليه حياتو ، لذا راه المسألة الحقوقية فالمغرب وفالعالم راه ماشي فئيوية وانما طبقية . الحازق مسلوب من الحقوق سواء رجل أو مرأة أو طفل أو راشد مهاجر أو مواطن أصلي راه بحال بحال كولنا خاوا فالخرا ، وهاد النضالات الفئوية كتضعف القضية وراه غير خضرة فوق طعام ، حيث لي محتاجينو فهاد البلاد هو حقوق بنادم كيف ماكان وأيا كان ." "الحازق مسلوب من الحقوق سواء رجل أو مرأة أو طفل أو راشد مهاجر أو مواطن أصلي راه بحال بحال كولنا خاوا فالخرا"
"مرض سميتو “تروبيكال ريس 4” (Tropical Race 4) بدا كيديع في آسيا و أستراليا و كيهدد لفلاحة ديال البنان في العالم.

المرض تكتاشف لأول مرة في 2019 في أمريكا الجنوبية، و دابا فاش نتاشر بزاف، سدو فيرمات في كولومبيا وهندوراس. المرض الجديد كيأثر بزاف على صنف “كافينديش”، اللي هو  95٪ من تجارة البنان العالمية." "مرض جديد بدا ينتاشر ويقدر يأثر على لفلاحة ديال البنان ف العالم"
"واش الشيخ النهاري مريض شوية ؟
لا بصح لقيت راسي كانطرح هاد السؤال فاش شفت الفيديو ديالو اللخر لي كايقول فيه بلي الاحتفال بنويل حرام و البيعوشرا فنويل حرام و بوناني حرام و الكادوات حرام حرام حرام و مكشكش و عرقان و سخفان و مضارب مع راسو ! بصح سولت راسي واش هاد السيد عندو الطونسيو و لا السكر و لا خاصو يشوف شي طبيب نفسي و لا يكوي على الجعرة ؟
النهاري بالنسبة للناس لي ماكايعرفوهش هو لي كان خرج بتصريحات مورا حادثة سقوط عمارة فبورگون ف2014 كايربط بيها بكل صفاقة بين سقوط العمارة و الكابارهات ديال عين الذياب و كايقول بلي لي مشا يصلي الفجر ماطاحتش عليه العمارة.
مؤخرا بان فواحد الفيديو عاوتاني ! بنفس الحالة لي كايبان بيها و نفس الحالة لي كايدير بيها البوز، كايغوت و كايحرك فالجسم ديالو فحال شي لاعب ديال السومو وجااااعر كايشير بواحد العصا و كايخبط بيها فوق المنبر فحالا دوك لي كايخطب عليها حوالا خاصهم سارح يگودهم بالعصا ! العصا و الغوات و التهلال و كلمة ” حرام” ” حراااام ” حرااااام” ! آش هاد الحالة آ عباد الله ؟ عتقو السيد راه غايطرطق ليه شي عرق ! واش هاد الناس لي كاتروج لخطابات العنف و الكراهية مالاقياش لي يوقفها عند حدها و لا كيفاش ؟ واش حنا ناقصين عنف و كراهية باش يعود واحد واقف فوق المنبر فالجامع كايخبط علينا بالعصا و يغوت ؟
آ نوض على سلامتك آ سي الفقيه نويل من شحال هادي مابقاش عيد ديني خاص بالمسيحيين و تحول لعيد عالمي كايحتافلو بيه العائلات فگاع البقاع فآسيا و أوروبا و أمريكا مسيحيين و ملحدين و يهود و بوذيين ! و الأهم من هادشي كلو نويل راه بيزنس كبير ، مناسبة كايكثر فيها البيع و الشرا و الرواج الاقتصادي ديال الكادوات و الشكلاط و الحلويات و كايكون مناسبة للعائلات فالدول الغربية باش يجتامعو و شي يشوف شي و شي يعطي لشي ! مناسبة كايزينو فيها المدن بالضواو و الألوان و كاتولي تشها تخرج تسارا فشوارع طوكيو و باريس و نيو يورك باش تشوف الزينة ديال الاحتفالات و خاصك بصح تكون عايش وراء الشمس باش ف 2018 تربط الاحتفال بنويل بالديانة المسيحية حيت نويل خداتو الرأسمالية شحال هادي من عند المسيحين و رداتو عيد ديال العالم كامل.
كلشي كايشوف فنويل مناسبة للفرح و السلام و اجتماع العائلة و الاحباب علاش غير حنا لي ضروري يجي فحال الشيخ النهاري و ينكدها علينا ؟ غا حنا لي منويين مع جنابنا ؟ كانحرمو مظاهر الفرح على راسنا و حنا أحوج ناس للفرح فهاد العالم ؟ خلي آ خويا لي بغا يحتافل يحتافل و لي مابغاش لهلا !
و آجي بعدا آ سي النهاري واش هاد المغرب فيه غير المسلمين ! مافيهش مسيحيين مافيهش يهود
! واش خاصنا نتعايشو مع بعضياتنا و نحتافلو مع بعضياتنا و نندامجو، و لا نبقاو كولا كايضرب على عرامو؟ مفرقين شي ما حامل شي ؟ آ سيدي عطيو للناس التيساع ! خليو لي بغا يحتافل يحتافل و لي مابغاش الله يعاونو !
واش غير نتوما كاتعاديو و تكرهو گاع مظاهر الفرح بغيتو كلشي يعاديها فحالكم ؟
واش المغاربة لي كانو كايحتافلو بالبوناني فالستينات و السبعينات و الثنانينات ماشي مسلمين ؟
واش ماغاتساليوش نتوما من هاد النفاق لي كايخليكم تشوفو أي حاجة جاية من عند البراني حرام و فاش كاتمرضو كاتشدو الطيارة عند نفس البراني باش يداويكم ؟
سير آ خويا الله يبعد بلانا على بلاك داك الاسلام ديال السعودية هزو و ردو ليهم.
المغاربة كايحتافلو بنويل و بالميلود و بعاشورة و كايشطحو مع الشيخات فعيد العرش. و بوناني آ سي النهاري !" "آ نوض على سلامتك آ سي الفقيه نويل من شحال هادي مابقاش عيد ديني خاص بالمسيحيين و تحول لعيد عالمي كايحتافلو بيه العائلات فگاع البقاع فآسيا و أوروبا و أمريكا مسيحيين و ملحدين و يهود و بوذيين !و الأهم من هادشي كلو نويل راه بيزنس كبير"
"اجتماع لجنة المساطر ديال حزب العدالة والتنمية كان غادي ينفاجر. هذا ما قاله مصدر ل”كود” حضر الاجتماع صباح الاحد بمقر الحزب بالرباط . المصدر وصف ل”كود” النقاش لي دار فالاجتماع بالصاخب والساخن والحاد وتناقشات فيه وضعية الحزب وكيفاش يمكن يخرج منها باقل الاضرار. المصدر اكد ل”كود” ان الوزراء لي حضرو ناقشو تاهوما ودافعو على رأيهم لي كان بالطبع هو رفض تعديل المادة 16 وبالتالي قطع الطريق امام بنكيران لترؤس الحزب لولاية اضافية. فواحد اللحظة لما تشكى شي واحد من شي خبر خرج فشي موقع فلحظة كان فيها النقاش غادي فاتجاه تمكين بنكيران من حق الترشح لولاية اضافية، ناض الرميد ويتيم وانساحبو من الاجتماع وقالو هاد الشي ماشي معقول يكون التسريب وقت الاجتماع٬ قبل ما يردوهم شي وحدين من التيار ديالهم. مصدر اخر نفى ل”كود” ان يكون شي حد منهم قنع شي حد باش يبقى ولا يمشي. ولكن هادشي لي قال المصدر للي كان حاضر للاجتماع ل”كود”." "اجتماع لجنة المساطر ديال البيجيدي كان غاينفاجر. الرميد ويتيم هددو بالانسحاب وها علاش"
"بزاف كيتساءلو على المدة الزمنية الطبيعية اللي كتستغرقها العلاقة الجنسية، وبزاف ماقدروش يلقاو إجابة دقيقة، دراسات كثيرة على هذشي حاولات تبحث باش تجاوب على هذ التساؤلات وتعرف متوسط طول العلاقة بين ليكوبل. موقع THE CONVERSATION قلب فالدراسات اللي كاينة على الحياة الجنسية لليكوبل، وجبد دراسة حديثة أكد من خلالها أن الجنس المزيان جزء من الصحة العامة، وبحث على شحال مدة الجنس فالمتوسط خاصها تكون، من مرحلة الإيلاج حتى للقذف داخل المهبل. واعتبر الموقع نفسو، أن فترة المقدمات الأولى دالعلاقة الجنسية، اللي كيكون فيها البوسان والمداعبات والتعناق، حتى هي ممكن تتحسب داخل العلاقة، على اعتبار ان العلاقة الجنسية ماكتقتصرش فقط على الإيلاج، بل حتى حوايج خرين مهمة كيسبقوه، لكن العلماء فدراستهم للمدة ديال العلاقة صعاب عليهم يحسبو حتى المقدمات، وركزو غير على المرحلة الأساسية فالعلاقة، لتسهيل الدراسة وجعلها أكثر دقة. وشاركو فهذ الدراسة 500 كوبل من مختلف انحاء العالم، دارو ساعة باش يحسبو مدة العلاقة الجنسية لمدة 4 سيمانات، وكيبدا الحساب ديالهم مع الإيلاج مباشرة وكيوقفوه مع القذف، واخا هذ الطريقة ماكانتش رومنسية، لكن كانت مهمة لتحقيق النتيجة المرجوة. وتبين، من خلال الدراسة، أن الفترة كتختلف بين الأزواج، بحيث كيتراوح متوسط كل زوجين من 33 ثانية لأقصر علاقة إلى 44 دقيقة للطويلة، وبالتالي ماكاينش بالضرورة طول طبيعي للمدة دالجنس، كيف بلغ متوسط طول العلاقة ف4 سيمانات، 5,4 دقيقة. الدراسة كذلك درسات عوامل أخرى ممكن تأثر على طول المدة، بحال استخدام البريزيرفاتيف او لا، وواش الشريك مختن ولا مامختنش، واخا تبين ان الختان ماكياترش بزاف على طول العلاقة الجنسية، باستثناء عند الاتراك اللي عندهم 3,7 دقيقة فالمتوسط، وحتى العمر كيدير اختلاف، حيت كل ما كانو الزوجين كبار فلاج كانت مدة علاقتهم الجنسية قصيرة. مقال الدراسة حول الموضوع هنا: https://theconversation.com/quelle-est-la-duree-normale-dun-rapport-sexuel-82654" "باش الواحد مايبقاش يحلم بزاف.. دراسة جديدة: ها شحال كدوم العلاقة الجنسية من اللول حتى للپليزير"
"علمت “كود”، من مصادرها المطلعة أن مدينة السمارة عرفت اليوم تسجيل رابع حالة إصابة بفيروس كورونا، وذلك بعد الحالة الأولى المسجلة قبل يومين. الحالة المسجلة تعود لرجل من ساكنة مخيم لكويز، جائت تحاليله المخبرية موجبة ليرتفع عدد الحالات المسجلة بالإقليم الى اربع حالات مؤكدة. هذا ويعيش اقليم السمارة على وقع استنفار كبير، خصوصا بعد تسجيل الحالة الرابعة بمخيم الكويز الذي يعرف كثافة سكانية كبيرة." "السمارة: رابع حالة إصابة بكورونا تسجلات فمخيم لكويز "
"شددت مملكة بلجيكا العضو غير الدائم في مجلس الأمن الدولي، خلال جلسة المجلس المخصصة للتداول بخصوص نزاع الصحراء، مساء اليوم الإثنين على مركزية إدارة النزاع من طرف الأمم المتحدة. وأكدت بلجيكا وفقا لما نشرته صفحة تمثيليتها بالأمم المتحدة على “تويتر”، على “وجوب حل نزاع الصحراء الغربية من خلال العملية التي تقودها الأمم المتحدة بما يتسق والقانون الدولي وميثاق الأمم المتحدة وقرارات مجلس الأمن الدولي ذات الصلة”. ودعت بلجيكا خلال الجلسة المغلقة لمجلس الأمن الدولي، كلا من المغرب وجبهة البوليساريو لإستئناف العملية السياسية والعودة إلى طاولة المفاوضات. " "بلجيكا فجلسة مجلس الأمن: حل نزاع الصحرا بيد الأمم المتحدة وخاص العودة للعملية السياسية"
"علمت “كَود” أن المحكمة الابتدائية الزجرية فكازا، قررت اليوم الخميس تأجيل محاكمة شفيق العمراني اليوتوبر الأمريكي من أصل مغربي، المعتقل بسجن عكاشة، وذلك إلى غاية 4 مارس المقبل. وحسب مصادر “كَود”، فإن دفاع المتهم المعروف بـ”عروبي في المريكان” أكد أمام هيأة الحكم بأن موكله توقف عن دخوله في الإضراب عن الطعام، مشيرة إلى أن هاد الجلسة الأولى من محاكمة العمراني تم تأجيلها لمناقشة الملف والمحكمة رفضات ليه السراح المؤقت. اليوتيوبر أوضح أمام المحكمة بأن العنوان ديالو ف بروكلين بالولايات المتحدة الأمريكية وماشي سوق الأربعاء كما ورد أثناء تقديمه أمام العدالة. وعلمت “كَود” أن القنصل الأمريكي ف كازا جا حضر للجلسة إلى جانب موظفة أخرى فالقنصلية ديال كازا. وكان وكيل الملك لدى المحكمة الابتدائية الزجرية بالدار البيضاء قد أعلن أن شفيق العمراني كان مبحوثاً عنه من أجل الاشتباه في ارتكابه أفعالاً تكتسي صبغة جرمية، بنشره مجموعة من الفيديوهات تتضمن عبارات مسيئة ومهينة في حق مؤسسات دستورية وهيئات منظمة وموظفين عموميين." "جديد محاكمة اليوتيوبر الامريكي المغربي “شفيق العمراني”.. القنصل لميريكاني فكازا حضر لأول جلسة فالمحكمة"
"تلقحو فالمغرب ضد فيروس كورونا المستجد، فحدود اليوم الجمعة، 3327858 بالجرعة اللولة، و96437 خداو الجرعة الثانية منهار بدات حملة التلقيح. وحسب نشرة كوفيد 19 اليومية، تقاسو اليوم 480 واحد من أصل 11509 واحد دار التحليلة، ووصل عدد المصابين فالمجموع ل482994.  وصل مؤشر الإصابة التراكمي ل1328,7 لكل 100 ألف نسمة، بمعدل 1,3 لكل 100 ألف نسمة فهذ 24 ساعة. و ماتو اليوم 10، ووصل العدد دالوفيات ل8608، بنسبة إماتة ديال 1,8 فالمية.  وتشافاو اليوم 846، ووصل الإجمالي ل468387، بنسبة تعافي 97 فالمية. ونزلو عدد الحالات النشيطة ل5999 حالة، وعدد الحالات الحرجة ل463 حالة، ومعمرين دابا أسرة الإنعاش بنسبة 14,6 فالمية. ومن الحالات الخطيرة، 42 تدهورات حالتهم اليوم، و28 مازالين تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم هكذا:  وهذا المنحى الوبائي اليومي:  وهذا المنحى الوبائي الأسبوعي والوفيات الأسبوعية: " "حصيلة كورونا والفاكسان. 3 دالمليون و300 ألف مغربي و مغربية خداو اللقاح.. واليوم ماتو 10 بسباب الفيروس"
"من بعد الأزمة لي عاشها في الآونة الأخيرة بسبب التنمر لي تعرض ليه، احتفل الكوميدي أسامة رمزي بـ3 مليون متتبع على حسابو في انستكَرام. أسامة رمزي نشر تصويرة جديدة هاز فيها رقم 3، وشكر المتتبعين ديالو لي وصلوه لـ3 مليون ابوني،وهو رقم مهم في عالم  مواقع التواصل عامة، وأنستكَرام خاصة. وشارك أسامة مع المعجبين ديالو تصويرة جديدة من المراهقة بمناسبة هاد الانجاز، وكتب عليها: “هاد التصويرة ف 2012 كنت كبير فالصغر حيدت عليا الكبر بكري و تهنيت”.  " "من بعد حملة التنمر.. أسامة رمزي محتافل بـ3 مليون متتبع فانستكَرام -تصاور"
"تلقحو ف المغرب ضد فيروس كورونا المستجد، فحدود اليوم الثلاثاء، 4265196 بالجرعة اللولة، و2593204 خداو الجرعة الثانية من نهار بدات حملة التلقيح الوطنية.  وحسب نشرة كوفيد-19 اليومية، تقاسو اليوم 569 واحد من أصل 9786 واحد دار التحليلة، و وصل عدد المصابين فالمجموع ل492403.  وصل مؤشر الإصابة التراكمي ل1354,3 لكل 100 ألف نسمة، بمعدل 1,5 لكل 100 ألف نسمة فهذ 24 ساعة.  واليوم ماتو 6، ووصل هكذا عدد دالوفيات ل8775، بنسبة إماتة ديال 1,8 فالمية. وتشافاو اليوم 543، ووصل الإجمالي ل480100، بنسبة تعافي ديال 97,5 فالمية. ونزلو عدد الحالات النشيطة ل3528 وعدد الحالات الحرجة نزلو ل411 حالة، ومعمرين دابا أسرة الإنعاش بنسبة 13 فالمية. ومن الحالات الخطيرة، 26 تدهورات حالتهم اليوم، و23 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم هكذا:  وها المنحنى الوبائي اليومي :" "حصيلة كورونا والفاكسان.. 569 تقاسو بالفيروس و 6 ماتو و 3528 مازال كيتعالجو"
"استغرب مسؤول كبير من الأخبار التي يتم الترويج لها، مؤخرا، ومفادها أن عاهل البلاد الملك محمد السادس غضب على مسؤولي العاصمة العلمية، خلال الزيارة الأخيرة التي قام بها للمدينة، وقضى بها أيام قليلة، قبل أن يعود إلى العاصمة الرباط. وأكد المصدر نفسه، لـ”كود”، أنه “لم يتم إلغاء أي مشروع ملكي إبان الزيارة الملكية الأخيرة”، بل عكس ذلك، يضيف المصدر، قائلاً: “سيدنا مشا فرحان ومزال غادي يرجع للمدينة باش يدشن بعض المشاريع السوسيو اجتماعية”، ويتعلق الأمر بـ”بناء مستشفى للقرب بمنطقة بنسودة، قاعة للمؤتمرت تابعة لجامعة سيدي محمد ابن عبد الله، مشروع إنجاز ملاعب للقرب”." "مسؤول رفيع لـ”كود”: حتى شي مشروع فاس متلغى التدشين ديالو وسيدنا مشا فرحان ومزال غادي يرجع"
"هادي بدعة جديدة. تخربيقة جديدة. عامل إقليم سيدي إفني سميتو الحسن صدقي ولى كيشرف على انطلاقة تصوير اعمال تلفزويونية. واييه دارها وكتباتها “لاماب”. كتهدر على فيلم “ابي” للمخرج محمد الشريف الطريبق اللي بغى يصور فيلمو بمدينة سيدي إفني. عمالة الاقليم دارت بيان وقالت باللي هاد الشي “يأتي في إطار دعم العمل الفني والابداعي وبالنظر للدور الهام المنوط بالإعلام كرافعة أساسية لتحقيق التنمية المحلية”. وباللي يهدف “في عمقه الترويج السياحي للإقليم عبر إبراز المؤهلات الطبيعية والموروث الثقافي”. دابا واش هادا فيلم اي ابداع ولا وصلة اشهارية لمدينة. حقاش فالبيان هدرو على “فعالية للتسويق السياحي مقارنة بطرق التسويق التقليدية” ودخلو فالسيناريو باش زادو “سيحاول منتجو هذا الفيلم القيام به عبر رحلة بحث البطلة عن أبيها حيث سيم اكتشاف وإبراز سحر وجمال الفضاء”. دابا هاد الطربيق اللي بدا بافلام قصيرة وهو يزگلها فاول فيلم طويل على الطلبة فالجامعة٬ ولى كيدير بحال نعمان لحلو. كل مرة كيقصد مدينة ويدير عليها اغنية. واش يقدر يصدق شي حد بعد ما تقال٬ تصريح الطربيق ل”لاماب” باش قال باللي “اختيار سيدي افني لتصوير هذا الفيلم تحكمه أيضا محددات درامية وجمالية لما تختزنه من طابعين اجتماعي ومعماري، متوسطي إيبيري، وتميزها بجغرافيا فاصلة بين شمال المغرب وجنوبه، هذا فضلا عن تواجدها على ضفاف المحيط الأطلسي الأمر الذي يتيح شروطا ملائمة للتصوير”. دابا كيضحك علينا وصافي. التاريخ غادي يحتافظ بهاد الطربيق كاول مخرج مغربي يجيب عامل يعطي انطلاق الفيلم اي هو اللي قال “اكسيون”. وشفتو فين وصلنا" "اش هاد البدعة الجديدة عاود ثاني. كيفاش عامل ايفني “يعطي انطلاقة تصوير فيلم تلفزيوني”. هادي اهانة للابداع لاستقلاليتو وللمخرج الطريبق اللي قبل هاد التصرف"
"الحسين عنوتة، مدرب المنتخب المحلي رفض يدير كونصوتراسيون فالإمارات، قبل انطلاق نهائيات كأس إفريقيا للمحليين، اللي غادي تكون في الكاميرون فأبريل الجاي. عموتة رفض مقترح يكون تجمع تدريبي مغلق في الامارات، وفضل مركز محمد السادس لكرة القدم اللي كيتوفر على جميع التجهيزات الرياضية والملاعب. وكان هناك مقترح من بعض السماسرية من أجل إقامة معسكر تدريبي مغلق في الإمارات، لكن عموتة رفضه جملة وتفصيلا، ما بغاش شي حد يتدخليه في شغلة. ومن المنتظر أن يحسم عموتة في برنامج المنتخب المحلي فليامات الجاية. المنتخب الوطني غادي يتنافس في المجموعة الثالثة مع رواندا وأوغندا والطوغو." "عموتة ما بغاش يدي المنتخب للإمارات"
"رفضت الحكومة مساء اليوم الأحد، خلال الجلسة المخصّصة للمصادقة على الجزء الأول من مشروع قانون المالية، بمجلس النواب، الرفع من الضريبة على المشروبات الكحولية. هاد التعديل كان تقدم بيه الفريق الاستقلالي. وقال البرلماني عمر بلافريج ديال فدرالية اليسار الديمقراطي، أمام لجنة المالية والتنمية الاقتصادية بالقاعة المغربية: “راه يلا رفعنا من الضريبة راه المهربين ديال الخمور والماحيا والشريحة غادي يحتلو السوق كولو”. التعديل المقترح ديال الاستقلال جاء فيه: “استثناء من أحكام المادة 96، تخضع للضريبة على القيمة المضافة بالتعريفة المحددة بـ200 درهم للهكتولتر عمليات تسليم وبيع الخمور والمشروبات الكحولية الممزوجة بالكحول التي لا تستهلك في مكان البيع”. وعلل الفريق الاستقلالي هاد التعديل اللّي رفضاتو ليه الحكومة بالرفع من مداخيل الميزانية العامة لمواجهة مجموعة من التكاليف ذات الطابع الاجتماعي." "الحكومة مابغاتش تزيد الضريبة على الشراب كما اقترح حزب الاستقلال و البرلماني بلافريج: المهربين ديال الخمور غادي يحتلو السوق"
"  تمكن عناصر الشرطة القضائية التابعين لمنطقة أمن الداخلة، اليوم الثلاثاء، من حجز كميات كبيرة من الممنوعات وتفكيك معمل لتقطير ماء الحياة، وإيقاف شخصين يشتبه في حيازتهما لها. وباغت عناصر الشرطة القضائية لمنطقة أمن الداخلة وكرا بحي الرحمة، حيث تم تفكيك معمل مخصص لتقكير مسكر ماء الحياة، وحجز ما يناهز 310 لترات من مسكر ماء الحياة، بالإضافة لأدوات تُستعمل في ذلك، و380  كيلوغرام من الكيف. وأوقفت الجهات المختصة في السياق ذاته شخصين مشتبه في حيازتهما لتلك الممنوعات، حيث جرى إخضاعهما لتدبير الحراسة النظرية لتعميق البحث معهما وعرضهما على العدالة." "بوليس الداخلة فكك معمل لتقطير الماحيا وحجز 380 كيلو د الكيف"
"المغرب حطم رقم قياسي جديد فالإصابة بفيروس كورونا المستجد، اليوم الخميس، بحيث تسجلات ف24 ساعة 6195 إصابة جديدة، ووصل الإجمالي ل276821، بمعدل إصابة  د762,3 لكل 100 ألف نسمة، و17,1 لكل 100 ألف نسمة فهذ 24 ساعة.  وحسب نشرة كوفيد19 اليومية، تسجلات اليوم 64 وفاة، وبلغ الإجمالي 4570، بنسبة فتك ديال 1,7 فالمية. وتشافاو اليوم 4297 واحد، ووصل المجموع ل226040، بنسبة تعافي ديال 81,7 فالمية. ووصل عدد الحالات النشيطة ل46211، منهم 967 فالإنعاش. ومن الحالات الحرجة، 93 تدهورات حالتهم غير هذ النهار، و72 تحت التنفس الاصطناعي الاختراقي، أما أسرة الإنعاش فوصلات نسبة الملء ديالها ل37 فالمية. واليوم تستبعدات 17370 حالة، ووصل مجموع الحالات السلبية ل3299871. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي والأسبوعي:  وهذو الوفيات الأسبوعية: " "روكور جديد فالإصابات بكورونا اليوم.. 6195 مغربي ومغربية تصابو بالڤيروس و64 ماتو.. و967 حالتهم خطيرة"
"رئيس الحكومة، سعد الدين العثماني، ناض اليوم الثلاثاء فمجلس المستشارين يعاتب الحكومة السابقة، ومن بينهما حكومة عبد الإله بنكيران، الأمين العام السابق ديال العدالة والتنمة، مدافعا في الوقت نفسه الحكومة ديالو. وقال أنها كتعمل يوميا باش تتحد من الفوراق المجالية. وفي حديثه على الحكومة السابقة، أمام الغرفة الثانية، في وده على سؤال السياسة العمومية لمواجهة الفقر والهشاشة في العالم القروي، قال على أن الحكومة ديالو مني جات لقات الهشاشة والفقر مزال كاينين ف لبلاد. وأضاف رئيس الحكومة، قائلاً: “للأسف الحكومات السابقة دارت مجهودات ماشي كافية والمشاكل ديال الفقر راه معقدة والتطوير ديال الصحة والتعليم عندو علاقة بالحد من الهشاشة والفقر”." "بنعرفة كيهضر على حكومة بنكيران والحكومات لي سبقاتها: الحكومات لي فاتو مداروش الواجب"
"قدم وزير الشغل والإدماج المهني محمد أمكراز حدا المجلس الأعلى لإنعاش التشغيل أرقام على وضعية سوق الشغل اللّي كان تضرر بزاف بسبب  التداعيات الاقتصادية والاجتماعية لجائحة فيروس “كورونا” المستجد. المسؤول الحكومي أوضح بأن السوق ديال الشغل بدا كيعرف انتعاش نسبيا بعد التعافي التدريجي الذي يسجله الاقتصاد الوطني، موضحا أن الإجراءات اللّي تبدلات لمواجهة الوباء ساهمات فالسيطرة على تفاقم الوضع على مستوى سوق الشغلذ. وكشف أمكراز بأن العدد ديال المسجلين فالصندوق الوطني للضمان الاجتماعي وصل لمليون و600 ألف شخص في شهر أبريل، كما تم تسجيل مليونين وحوالي 500 ألف أجير إلى حدود اليوم، بينما نحو مائة ألف أجير لم يستأنفوا عملهم بعد." "عدد المسجلين فـ”لاَسِينِيسِيسْ” فات مليون و600 ألف شخص و100 ألف أجير مزال مرجعو لخدمتهوم.. أمكراز: سوق الشغل بدا ينتعش"
"بعد فضيحة رئيس مصلحة المجازر، التابعة للجماعة المحضرية لمدينة فاس، الذي تعرض للمحاكمة من قبل طلبة ينتمون لفصيل النهج الديمقراطي القاعدي، (البرنامج المرحلي)، بعد ضبطه يستغل سيارة الدولة في نقل إبنته إلىالكلية بشكل يومي، خرج عمدة المدينة، إدريس الأزمي الإدريسي، عن صمته وحذر مختلف رؤساء الأقسام والمصالح داخل الجماعة. وشدّد العمدة الأزمي، في المذكرة التي عمّمها بعد فضيحة مدير “الباطوار”، على ضرورة من استعمال سيارة المصلحة لغير أغراض المصلحة المخصصة لها، مع منع إركاب أشخاص من غير موظفي جماعة فاس أو المؤسسات التي تربطها مصالح إدارية مع الجماعة أو المقاطعات. وحذرت مراسلة الأزمي القيادي البارز في صفوف حزب العدالة والتنمية، واضاف من خلالها: “كل من لم يلتزم بهذا الأمر سيتحمل كامل المسؤولية المرتبطة عن ذلك”. " "بعد فضيحة المدير ديال “البَاطْوَارْ”.. عمدة فاس الأزمي يحذر: راه اللّي استعمل سيارات الدولة مغادي يلوم غير راسو +وثيقة"
"هاد السواعدة عندهم 700 وجه، كل واحد ينسيك في لاخر. غير العام لي فات قالو الصحرا ماشي مغربية، جاو هاد العام وقلبو الفيستة وغادي يديرو حفلة قدها قد السخط احتفالا بالذكرى 44 ديال المسيرة الخضراء. السعودية اختارت قناتها الجديدة Mbc5 باش تبين موقف عكس لي عبرات عليه هادي مدة وتسبب في توتر العلاقات بينها وبين المغرب. وبدات القناة البارح في عرض لقطات من الحفل لي وصفاتو بالأسطوري وغادي يكونو فيه نجوم ومشاهير مغاربة. قضية القناة مازال ممعروفاش ومن ديما في “كود” كنقولو أن بن سلمان ولي خدامين معاه داخلين باش ينشرو التخلف عن طريق الفن، وباغيين يحسنو صورتو بعد الشوهة ديال مقتل الصحافي جمال خاشقجي، بفلوس البترول. وكان المغرب استدعى في فبراير لي فات السفير ديالو في السعودية للتشاور، وكانوا وقعو خلافات كبيرة بين البلدين. وأكد السفير مصطفى المنصوري استدعاءه من الرياض. وقال مسؤول حكومي لرويترز ان المنصوري موجود في المغرب دون أن يحدد المسؤول علاش ولا كيفاش." "السواعدة عندهم 700 وجه.. العام لي فات قالو الصحرا ماشي مغربية.. وهاد العام محتافلين بالمسيرة الخضرا"
"في تطور مثير، استغربت حركة التوحيد والإصلاح، الذراع الدعوي لحزب العدالة والتنمية، إقدام السلطات الموريتانية إغلاق مركز تكوين العلماء. ويأتي هذا البلاغ بعد ايام قليلة من زيارة وزير الخارجية الموريتاني إسماعيل ولد الشيخ، للرباط، وهي الزيارة الأولى من نوعها بالنسبة إليه، التقى خلالها بنظيره المغربي، ناصر بوريطة، ورئيس الحكومة سعد الدين العثماني. وقال بلاغ التوحيد والإصلاح “: نستغرب هذه الإجراءات التي تضيق على العلم والعلماء، وتحول دون نشر قيم الوسطية والاعتدال،فإننا نعلن تضامننا مع إدارة المركز وعلى رأسها الشيخ محمد الحسن ولد الددو، ونناشد السلطات الموريتانية للمبادرة إلى وقف هذه الإجراءات ». هادشي غريب بزاف التوحيد والإصلاح اختارت توقيت غير مناسب خصوصا في سياق تطورات ملف الصحراء، والاقتراب في العلاقات بين المغرب و موريتانيا." "يالله بدأت العلاقات المغربية الموريتانية كتحسن.. والتوحيد والإصلاح خرجات بلاغ ضد سلطات موريتانيا :واش غايديرو ازمة معها"
"عيد كان يوم 2 مارس قبل ما يتم تغييرو ل18 نونبر الباحث عبد اللطيف اگنوش وضح في تدوينة اخرى الامر اكثر٬ وقال ان ؛اتفاقية إيكس ليبان تعقدات في هاذ التاريخ ديال 2 مارس!” وعليه كان عيد الاستقلال٬ وان “مولاي الحسن مابغاش يخللط بين عيد العرش ديالو في 3 مارس وعيد الاستقلال في 2 مارس، وخلى غا 16 نونبر يعني “رجوع سيدي محمد الخاميس”. كما اضاف ان رغبة ولي العهد انذاك في ابعاد حزب الاستقلال من العرش حتى هي كانت ورا هاد الاختيار ها الصور     " "صور لاول عيد الاستقلال داروه لمغاربة مع السلطان محمد الخامس. كان يوم 2 مارس ماشي 18 نونبر"
"استعاد الوداد البيضاوي صدارة الترتيب بعد فوزه على ضيفه فريق أولمبيك خريبكة بثلاثة أهداف لهدفين، في المبارة التي جمعت بينهما ،اليوم الإثنين، على أرضية ملعب المركب الرياضي محمد الخامس بالدار البيضاء، برسم الدورة ال21 من البطولة الوطنية الاحترافية لأندية القسم الأول في كرة القدم. وسجل أهداف النادي الأحمر اللاعب اسماعيل الحداد (د 41) وابراهيم نجم الدين (د 48) وكاسادي كاسينغو (د 70)، فيما سجل هدفي أولمبيك خريبكة لاعب الوداد البيضاوي حمزة أسرير بالخطأ في مرمى فريقه (د 21) ومحمد الفقيه (د 96). وارتقى الوداد البيضاوي عقب هذا الفوز من المركز الثاني إلى الصدارة برصيد 40 نقطة وبفارق نقطة واحدة عن غريمه الرجاء البيضاوي صاحب المركز الثاني (39 نقطة)، فيما ظل أولمبيك خريبكة في المركز ال11 برصيد 23 نقطة إلى جانب سريع وادي زم." "الوداد رجع اللول فالبطولة. ربح خريبگة فأجواء فشي شكل ورجع الموال"
"أفاد مصدر طبي مسؤول، أن 12 حالة شفاء من “كورونا” ، سجلت مساء أمس الأحد بالمركز الاستشفائي الجامعي الحسن الثاني بفاس، من بيهم صيني عمره 42 سنة، وثلاثة أطفال، تتراوح أعمارهم ما بين سنتين و13 سنة. وبالإضافة إلى ذلك، يوجد من بين المرضى اللّي تشفاو شفاء تام، حسب مصدر “كود”، محامية تنتمي لهيئة فاس، وسائق سيارة إسعاف (تقني)، وسيدة عمرها 87 سنة تعاني من مرض القلب، وكذا ممرضة حتى هي تشفات. " "فاس.. 12 اللّي تشفاو من “كورونا”: فيهوم صيني ومحامية وممرضة ومرا عندها 87 عام مريضة بالقلب و3 أطفال -تصاور"
"في هاد الفترة من السنة على وجه التحديد مراكش كتكون هي وجهة المشاهير العالميين لي كيهربو من البرد وكيجيو لمدينة سبعة رجال باش يستمتعو بالجو المشمس في عز فصل الشتا ويستقبلو في جو استثنائي السنة الجديدة.  ولعل أبرز النجوم لي ختارو المغرب هاد العام هم النجمة الأمريكية والأسطورة الحية ميريل ستريب، والمغني الفرنسي جوليان كلير، وليتيسيا هاليداي أرملة المغني الفرنسي جوني هاليداي.  هاد المشاهير وغيرهم ختارو مراكش وهم حاليا مستمتعين بتفاصيل الأجواء الاستثنائية في بلادنا. " "مشاهير عالميين مدوزين راس العام فمدينة سبعة رجال.. ميريل ستريب وجوليان كلير وليتيسيا هاليداي مستمتعين فمراكش -تصاور"
"علمت “كَود”، أن غرفة الجنايات الابتدائية بمحكمة الاستئناف المكلفة بالنظر في ملفات العنف ضد الأطفال بمدينة الناظور أدانت مؤخرا متهما بهتك عرض شخص (ذكر) مع استعمال العنف وهتك عرض قاصرين (ذكور) مع استعمال العنف وجنحة تسهيل استعمال المخدرات للغير بغير عوض مادي، بـ 6  سنوات سجنا. وتم اعتقال المتهم بتعليمات من النيابة العامة بعد تلقيها شكاية من جمعية حقوقية تنشط في حماية الطفولة. المتهم بدا هاذ الفعايل الاجرامية باغتصاب صاحبو اللي كيسهر معاه باستعمال العنف، قبل ما يعاود الفعلة على دراري قاصرين كيعيشو حياة التشرد وفي الأخير يتشد من طرف المصالح الأمنية المختصة." "الناظور.. ها باش سالات القضية ديال البيدوفيل اللّي اغتاصب عدد من الدراري الصغار"
"كاين شي سياسيين ممفهومينش كاع فهاد لبلاد. صباح اليوم الأربعاء كشف وزير التربية الوطنية والتعليم العالي والبحث العلمي، سعيد أمزازي أنه “غادي يدعم امحند العنصر لسباق الأمانة العامة لحزب الحركة الشعبية”. وقال الوزير الحركي أمزازي، خلال حلوله ضيفا على وكالة المغرب العربي للأنباء، قائلاً: “العنصر قائدنا الحزبي ونكن له الاحترام والتقدير وقدوة ديالنا ولا يمكننا إلا أن ندعمه بكل ما عندنا وبخصوص موضوع أوزين أنا معنديش معاه حتى شي موشكيل شخصي وهو اهضر على البرنامج ديال العالم القروي لكن حنا هاد الموضوع من الأوليات ديالنا”." "مابقينا فاهمين والو فهاد السياسيين. أمزازي: غادي ندعم العنصر حقاش هو القدوة ديالنا ورجل دولة وأوزين معنديش معاه مشكيل"
"أعلن الكوميدي يسار المغاري أن فاتي جمالي غادي تشارك معاه بطولة سلسلتو “السوحليفة” الجزء الثاني، لي غادي دوز في شهر رمضان. فاتي جمالي ما عرفناش اشنو هي، واش مغنية واش ممثلة ولا كوميدية. المهم راه كدير كلشي ومن المنتظر أنها ضحكنا في رمضان إلى جانب يسار لمغاري. ونشر يسار لي كيخدم مع فرقة إيموراجي ديال طاليس صور علر حسابو على انستگرام، من كواليس سلسلتو السوحليفة لي كتلعب فيها البطولة بنت ختو. " "هادشي لي بقا.. فاتي جمالي من لغنا للضحك"
"بعد الجدل الذي رافق صوره مع فتاة بإحدى شوارع العاصمة الفرنسية باريس، علمت “كود”، أن القضاء مزال محسم القضية ديال طلاق وزير الشغل والإدماج المهني، محمد يتيم، حيث ينتظر أن تبث محكمة الأسرة فهاد القضية الأسبوع الجاي. ووفق ما كشفت عنه مصادر مقربة من الوزير يتيم، لـ”كود”، فإن محكمة الأسرة بمدينة سلا، ستسدل يوم الأربعاء المقبل، الستار على هاد القضية اللّي كانت دارت ضجة كبيرة على مواقع التواصل الاجتماعي. وكان الوزير يتيم قد أعلن  توثيق الزواج في أسرع وقت مع  الفتاة لي بانت معاه فصور على مواقع التواصل الاجتماعي، بعد إيقاع الطلاق من زوجته الأولى بعد أن تبين استحالة استمرار العشرة بينهما." "ها وقتاش غادي تحسم محكمة الأسرة فالطلاق ديال الوزير يتيم مع مراتو الأولى"
"المدرسة نورمالمو هي واحد البلاصة مديورة للقراية! كايمشي ليها التلميذ باش يتعلم يقرا و يكتب و يحسب فالابتدائي، و كل ما زاد طلع فالمستويات الدراسية كايزيد يتعلم مدارك أخرى الهدف ديالها تحل ليه عينيه فحال التاريخ و الجغرافية و اللغات و الفلسفة… و الدور ديال الأستاذ هو يرافق التلميذ فالمسار التعلمي ديالو و يخلي الايديولوجيات ديالو فالتيساع على القسم. هادي يوماين معلمة كتبات تدوينة مرفقة بواحد الصورة كاتقول بلي التلاميذ ديالها كايصليو جماعة فالقسم و فوسط الدرس و ملي كايوذن المؤذن كاينوضو يصليو بلا مايطلبو الاذن منها، هادشي حيت هي هضرات ليهم على فوائد الصلاة في وقتها، المعلمة من التدوينة ديالها باينة فرحانة و فخورة بشنو دارت و كاتسائل واش تقدر تصلي معاهم و كيفاش و شكون غايكون الإمام واش هي لي مرا و لا واحد من الدراري واخا مازال مابلغش ؟ و فاش الخبر تنشر فموقع گوود و الوزارة سيفطات لجنة تفتيش ناضو الناس كايغوتو ” مالكم سوقكم” ” برافو عليها كاتعلمهم الصلاة” “هادشي لي بغينا وليداتنا يتعلمو فالمدرسة” “علاش غاتسيفطو ليها اللجنة واش بغيتيها تعلمهم الشطيح ؟” واحد مشا بعيد قالك “الدولة تحارب الاسلام” و زيد معاه تاهادا ! و الأغلبية الساحقة متافقة مع سلوك هاد المعلمة و كاتشوف بلي الصلاة فالمدرسة هي الوسيلة باش الدراري يترباو. و هنا فين كاين مربط الفرس ! الناس كايشوفو بلي الصلاة فالمدرسة تربية و نعم التربية لي غاتخرج لينا مواطنين صالحين فالمستقبل، و ماكرهوش هاد المعلمة تكون قدوة للمعلمين و المعلمات كاملين، و يبداو الدراري فاش يوذن الموذن ينوضو يديرو جوج جوج و المعلم غادي قدامهم يتوضاو و يفرشو السجادات و يصليو و يرجعو يقراو عاوتاني ! حيت الصلاة هي لي غاتحل گاع المشاكل لي كاينة فالتعليم. و لكن آ الإخوان لي ماخافاش عليكم هو راه هادي سنين و المغاربة كايقراو التربية الاسلامية فالمدرسة ! آداب المائدة و آداب دخول المرحاض و الصلاة و الوضوء و إماطة الأذى عن الطريق و “النظافة من الإيمان ” و “لعن الله الراشي و المرتشي” و بالرغم من هادشي كلو مايمكنش تجي اليوم تقول على المغاربة ” شعب مربي ” ، قراو التربية الاسلامية وي ولكن كايلوحو الزبل فالطريق و كايتغاوتو فالزناقي ! و كايتعاطاو الكازيات فالفوروجات و لاطلعتي فشي طوبيس و لا طاكسي فشهر ثمنية كاتلقا الشيفور و لا الراكبين ريحتهم تقبس واخا كتبو ليهم “النظافة من الايمان” فالحيط ديال المدرسة فاش كانو صغار! و ماكانشوفو حتى انعكاس لدروس التربية الاسلامية على واقع المجتمع المغربي. لي بغيت نقول هو تعليم الصلاة فالمدرسة ماشي هوا الحل باش يكون عندك شعب مربي و متحضر ! كايعرف بلي ماخاصوش يلوح الزبل فالطريق و بلي ماخاصوش يضرب ختو و بلي ماخاصوش يعطي الرشوى و لا يشدها ! علاش كاتبغيو دخلو الشكلي فالعكلي ؟
المدرسة دارت القراية
و الجامع دار للصلاة
لي بغا يقرا كايمشي للمدرسة و لي بغا يصلي راه الجامع. أحسن تلاميذ فالعالم من سنغفورة ! و كوريا الجنوبية و فينلاندا ماكايتعلموش الصلاة فالمدرسة ! كايتعلمو القراية ! كايتعلمو الحس النقدي ! كايتعلمو الفنون و الآداب و التاريخ و الأهم كايتعلمو كيفاش يفكرو كاتعطيهم المدرسة دوك الأدوات باش دماغهم كايبقا محلول حياتهم كاملة و مستاعد يناقش و يفهم و يحلل بطريقة ذكية ماشي المدرسة ديالنا لي كاتغيب داك الحس النقدي عند التلميذ و كاتعلمو يحفظ و يتقيا، و بالنسبة للتربية كايجيو اصلا للمدرسة مربيين من ديورهم عارفين الاحترام شنو هو و الآداب شنو هي و التعامل كي خاصو يكون، و كايكون دور المدرسة تكميلي لوظيفة الأسرة الأساسية لي هي التربية! كايلقاو فيها درس على الحفاظ على البيئة و درس على احترام الناس … هادشي كايصنع منهم مواطنين صالحين فالمجتمع. نتا أب مسخوط باغي تولد البعلوك و طلقو يجري فالزنقة ! ماكاتعطيه وقت ! ماكاتعرف تربي ! نتا أصلا ماعندكش القيم و الأخلاق لي كايدوزو الواليدين للأولاد ديالهم و باغي تسيفطو للمدرسة و تعلمو المعلمة يصلي باش زعما يكبر ليك مربي !! مايمكنش! ديك المعلمة لا قرات ليك غا ولدك فالابتدائي مزيان و تعلم يكتب بلا مايخرج على السطر و يقرا بلا مايتفتف و يحسب ! راه هاداك هو الربح و راس المال. المدرسة ماشي مكان عبادة ! المدرسة مكان للعلم و كفى به نعمة." "المدرسة دارت القراية و الجامع دار للصلاة ! علاش عزيز علينا ندخلو الشكلي فالعكلي ؟"
"اصدر الديوان الملكي، بلاغ على اللقاحات جا فيه، أنه “بعد توصل  المغرب بمجموعة من الدفعات من اللقاح دكورونا، فبلادنا كميات كافية باش تطلق الحملة الوطنية للتلقيح، فأحسن الظروف.” وزاد البلاغ أنه تنفيذا للتعليمات دالملك، فإن حملة التلقيح غتكون مجانية لجميع المواطنين، وغايستافدو منها جميع المواطنين المغاربة والأجانب المقيمين بالمغرب، اللي كتتراوح أعمارهم ما بين 17 وأزيد من 75 سنة، وغاتكون هاد الحملة بالتدريج. وختم البلاغ، ان سيدنا غايعطي الانطلاقة لهاد الحملة الوطنية، غدا الخميس 28 يناير." "سيدنا هو اللي غادي يعطي انطلاقة الڤاكسان غدا الخميس"
"الشيخة فاطمة الزهرا المعروفة بالطراكس قالت انها غادي تدخل سوق راسها هاد رمضان، ومكين لا غنا لا شطيح لا تلواز حتى يفوت هاد الشهر. الطراكس قالت انها بغات تركز مع دارهم وتصوم بلاما تجمع “الذنوب”، وهاد العام عكس العام الماضي غادي ترتاح. وديما الشيخة كتدافع على ختيارها انها كتشطح باش تعيش بنتها وتكون مستقلة ومرتاحة في حياتها. " "الشيخة الطراكس غادي تقطع الشطيح والغنا في رمضان"
"فريق الوداد البيضاوي حدد موعد سفره إلى تونس باش يلعب ماتش الروتور كونتر النجم الساحلي برسم ربع نهائي دوري ابطال افريقيا. بعثة وداد الأمة غادي تسافر نهار الخميس الجاي بحضور جميع اللعابة بمن فيهم عبد اللطيف نصير، اللي ما غاديش يلعب اليوم لانو موعت.
الوداد غادي يدرب غير جوجت المرات الاولى الخميس والثانية نهار الجمعة فالصباح. وماغاديش تكون في ملعب رادس لانو غادية تلعب فيه ماتش الروتور بين الترجي التونسي والزمالك المصري الجمعة فالعشية. الوداد معول على جماهيرو، خصوصا أن هناك من سافر إلى تونس من البارح." "ها فوقاش غادي يمشي الوداد لتونس"
"علنات وزارة الصحة، اليوم الثلاثاء، على إصابة 3999 واحد بفيروس كورونا المستجد، وهكذا وصل الإجمالي ديال الحالات ل331527، ووصل مؤشر الإصابة التراكمي ل913 لكل 100 ألف نسمة، بمعدل 11 لكل 100 ألف نسمة فهذ 24 ساعة.  وحسب نشرة كوفيد 19 اليومية، ماتو اليوم 73 بالفيروس، وبلغ الإجمالي 5469، بنسبة فتك ديال 1,6 فالمية. وتشافاو اليوم 4118، ووصل الإجمالي ل279276، بنسبة تعافي ديال 84,2 فالمية. ونزل عدد الحالات النشيطة ل46782، منهم 1015 فالإنعاش. ومن الحالات الحرجة، 125 تدهورات حالتهم غير هذ النهار، و94 تحت التنفس الاصطناعي الاختراقي. واليوم تستبعدات 15108 حالة، ووصل مجموع الحالات السلبية ل3502022. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي: " "حصيلة كورونا اليوم: 3999 مغربي ومغربية تصابو بالڤيروس و73 ماتو و1015 حالتهم خطيرة"
"ما كيفوتش الممثل رشيد الوالي الفرصة باش يتغزل بمراتو ابتسام ويعبرلها على الحب ديالو قدام الناس، في الواقع والافتراضي. رشيد الوالي نشر تصويرة من الأرشيف مع مراتو وكتب عليها ” ماشي ضروري تكون مناسبة باش نقول ليك .قريب نخرجو نتعشاو برا ههههههه. شحال من وحدة كانت كتنتاظر نكتب.. باش نقوليك كنبغيك وخا الحجر طوال انا بعدة مامليتش”. رشيد الوالي كتجمعو علاقة احترام وتقدير وحب مع مراتو، وهادشي لي مخلي زواجهم مثالي. " "رشيد الوالي كيعبر على حبو لمراتو: واخا طوال الحجر الصحي مامليتش منك"
"محمد زيان المحامي والحقوقي صانع الحدث هاد الايام. طريقة دفاعو على موكليه سواء الزفزافي سابقا او الصحافي توفيق بوعشرين حاليا ثم قرار متابعته وباغيين كاع يشطبو عليه خلاتو يكون تحت الاضواء. زيان اللي ديما كيقدم راسو جزء من هاد النظام ماشي معارض ضدو كيف كيقولو محاميين اخرين كيضرهم اكثر. سبق دافع على الدولة فملفات كبيرة وسبق عارضها من الداخل فحملة التطهير. عندو جرأة. عندو استقلالية. عارف اش كيدير. زيان عندو قضية يوم 23 مارس. باغيين يشطبو عليه من المحاماة بتهمة التبليغ على جريمة يعلم عدم حدوثها فقضية الزفزافي ودور الياس العماري الامين العام للاصالة والمعاصرة في احداث الريف وما قاله من اتصالات متكررة مع قائد الحراك. بالنسبة لهاد القضية زيان واثق من راسو. اتصلت به “كود” وسألته “كيف داير المورال”؟ رد باللي بيخير. ثم اضاف بسخريته المعهودة “الناس اللي معاهم دابا كيبشروني باللي داخل للجنة”. وزاد فسخريتو القاصحة موجها اياها لخصومه “عايش الحياة ديال المرضيين”. زيان موجد كذلك لقضية بوعشرين الاسبوع الجاي. قال ل”كود” “ما عمرني شفت قضية تتعلق بالجنس تحال للجلسة بدون بحث. ما عمرني فحياتي المهنية ما شفت هاد الشي”. طبعا كاين شكوك من دفاع بوعشرين بخصوص المشتكيات. حقاش ضحايا اللي كيتهمو بوعشرين كاينات مصرحات فقط وكاينات شي وحدات جابوهم يصرحو بعد ما شافوهم ففيديو قالو لقاوه فمكتب بوعشرين ولاو مشتكيات. هنا القضية كتخلي الدفاع كيشك والنيابة العامة كتصر. فهاد الفيلم لاعب زيان ماتش اخر. عارف مع من لاعب وعندو احساس كيفاش غادي يسالي الماتش ولكن مقاتل٬ وكاي مقاتل كيوظف تكتيكات لحد الان شادة ليه." "زيان كاع ما مسوق لهاديك القضية ديالو: عايش الحياة ديال المرضيين عند الله. قال علي قضية بوعشرين: ما عمرني فحياتي المهنية شفت قضية الجنس تحال مباشرة للجلسة بدون بحث"
"توفي صباح اليوم بحار بعرض البحر بعدما كان في رحلة صيد  على ظهر مركب للصيد الساحلي قبالة ميناء العيون. و حسب مصدر مهني، فقد أكد أن مصالح مندوبية الصيد البحري، تلقت إخبارية من أحد مراكب الصيد الساحلي صنف السردين ، يفيد بوفاة أحد البحارة في ظروف غامضة حيث وجد جثة هامدة على متن القارب. هذا وعند إشعارها بالحادث، انتقلت الجهات المختصة للقارب الذي يتواجد به الهالك، ليتم إجلاء جثة البحار إلى خافرة الانقاد ، فيما تم فتح تحقيق في ظروف وملابسات القضية بتعليمات من النيابة العامة المختصة." "لقاو جثة بحار ف”باركو” وسط البحر فالعيون"
"الناس في الناس وصفاء حبيركو في مشيط الراس. في الوقت لي الناس مضاربين فيه مع جائحة كورونا لي قاصت المغرب، السيدة كتشرح للناس أنها ماكانتش باغة تولد اختيار منها. صفاء حبيركو لي دارت الدراما في حلقة من حلقات لالة العروسة باش تقول للجمهور أنها حاملة، خرجات في لايف عبر حسابها على انستكَرام كتقول فيه أن الناس صدعوها من نهار تزوجات علاش ما ولدتيش، وهادشي كان اختيار بينها وبين راجلها حتى تحقق راسها في المجال الفني.  " "الناس فالناس وصفاء حبيركو فمشيط الراس: صدعوني الناس بسؤال امتى غادي تحملي!"
"تسبب انهيار جزء من منزل وسط العاصمة الرباط، في حدود الساعة الثامنة والنصف من مساء اليوم صفي سقوط جرحى منهم حالات توجد في وضعية صعبة، حسب شهادات من السكان. وعاينت “كود” حضور السلطات المحلية إلى جانب عناصر الوقاية المدنية والامن الوطني، للوقوف على الانهيار المفاجئ الذي تسبب في جرحى القاطنين بإحدى المنازل القديمة بحي المحيط، مقاطعة  حسان.  وقالت شاهدة لحالة الانهيار، في تصريح ل”كود” :”ريب عليهم سقف وشفت كولشي وكاينين جروح خايبة”، مضيفة :”هوما اربعة اشخاص من ضمنهم طفلين”.
ووقعت الحادثة في حدود الساعة الثامنة والنصف، تقريبا حسب شهادات القاطنين. وتروي سيدة تقطن في المنطقة ل”كود” :”هادشي عشرين عام وانا ساكنة، كنطالبو لحل فهاد الخربة، وديما كيطيحو الحيوطا”.
وأكد شاهد اخر نفس الرواية، موضحا أن الوقاية المدنية في الوقت المحدد، مشيرا الى أن القاطنين ساعدوا الضحايا قبل وصول سيارات الاسعاف والوقاية المدنية." "بالصور. انهيار دار وسط الرباط تسبب فجرحى.. وسكان لـ”كود”: كنطالبو السلطات تقاد هاد الديور المهددة بالانهيار"
"المغنية الإماراتية أحلام الشامسي موجودة في باريس ودخلات الاستوديو تسجل أغاني جداد كيفما قالت في السناب شات ديالها. وحيت هي في عاصمة الأنوار غادي تلاقا مع الفنان المغربي سعد لمجرد لي كتربطها بيه علاقة قوية وكانت من الأوائل لي علنو خروجو من الحبس ملي تشد أول مرة، وضارت الهضرة أنها هي لي عاوناتو باش يخلص الفلوس ككفالة. ومعروف على أحلام حبها للمواهب المغربية وديما كتعبر عليها في برنامج “آراب آيدول” و”ذا فويس” لي كيدوز في “ام بي سي”." "أحلام كتوجد الجديد في باريس وغادي تلاقا بالمجرد"
"رجل هندي دخل لموسوعة گينيس للأرقام القياسية حيت عندو 14 صبع في يدو و20 في رجلو. ديفيندرا سوثار لي عندو 48 عام كيعاني من تشوه خلقي جسدي معروف باسم “كثرة الأصابع” كيوقع داخل رحم الأم خلال الأسبوع السادس أو السابع من الحمل. سوثار تقبل الحالة ديالو لكن خايف أنه يتقطع ليه شي صبع ملي كيكون خدام في النجارة وديما كيلقى مشكل حقيقي باش يلقى صباط مناسب في المقاس ديالو. الإحصائيات تفيد إلى أن حالة “كثرة الأصابع” تؤثر على واحد من كل 700 إلى 1000 مولود حول العالم، وعادة كتبان ملي كدير الأم الايكوگرافي باش تعرف المولود. " "أربعيني حطم رقم قياسي. عندو 34 صبع في يدو ورجليه – فيديو"
"توفاو جوج دالأشخاص، صباح اليوم الثلاثاء 18 فبراير، فكسيدة خايبة وقعات فمنطقة بيوكَري التابعة لإقليم شتوكة آيت باها، من بعد ما تقلابت بيهم لومبيلونس اللي كانوا وسطها فحافة بعدما اصطدمات بطوموبيلة أخرى، وكيتعلق الأمر بممرضة مختصة في الإنعاش والتخدير حديثة التعيين، والمريضة ديالها اللي كانوا عوالين ينقلوها على وجه السرعة للسبيطار الجهوي الحسن الثاني أكَادير. وبمجرد وقوع الكسيدة، حلوا الجدارمية التابعين لمنطقة بيوكَري بعين المكان باش يأمنو سلامة السير ويديرو التحقيقات ديالهم للكشف على ظروف وملابسات الوفاة، تحت إشراف الهيئة المتخصصة. وف”الفيسبوك” حملة واسعة عبروا فيها نشطاء على الحزن ديالهم على الممرضة رضوى لعلو، بنت كازا اللي تعينات هذي 11 لشهر كممرضة فالمستشفى الإقليمي بأسا-الزاكَ، اللي شهدو ليها كاملين، وخصوصا منهم زملاءها، بأخلاقها وتفانيها فالعمل، واعتبروها “شهيدة الواجب المهني”.  نشطاء العالم الافتراضي تداولوا صورها، وبارطاجاو خصوصا تدوينة ليها كتحكي فيها على معاناتها قبل التعيين والصعوبات اللي واجهاتها، وكيفاش دارت فورماسيون فصبيطار بريفي قبل ما تنجح فكونكور الدولة وتتعين فسبيطار أسا الزاك فمارس اللي فات، واللي قالت فيها فالختام “إلى كان ربي مكتب ليكم شي حاجة راه مكتبها وربي ماكايدير غير اللي فيه الخير”. " "تقلبات بيهم لومبيلونص فالحافا.. ممرضة ومريضة ماتو فكسيدة خايبة فمنطقة بيوكَري نواحي أكَادير – تصاور"
"بالرغم من قرار السلطات المغربية تفعيل قرار منع التنقل بين المدن ابتداء من صباح اليوم الأحد ،في إطار الإجراءات الاحترازية لمحاصرة فيروس كورونا ودخول البلاد منذ مساء الجمعة في حالة طوارئ صحية،فإن المئات من المواطنين تهافتوا ،صباح يومه الأحد على المحطة الطرقية ولاد زيان متمسكين بالرغبة في السفر لملاقاة أسرهم المتواجدة في مدن نائية . ورغم ارتفاع حالات الإصابة بفيروس كورونا وسط المغاربة بشكل تصاعدي ،فإن فضاء المحطة الطرقية ولاد زيان تحول اليوم إلى بؤرة مناسبة لتخصيب انتشار. الفيروس القاتل بوجود تجمعات بشرية كبيرة وغياب شروط النظافة والوقاية بمرافق المحطة.  وبعد أن تقاطر آلاف من المواطنين الراغبين في السفر لبلدات ومدن نائية عن الدار البيضاء لقضاء فترة الحجر الصحي مع أفراد أسرهم،سارعت مصالح عمالة مقاطعات الفداء مرس للسلطات للتنسيق مع بعض ارباب النقل  وتمكينهم من رخص استثنائية لنقل  المسافرين إلى وجهاتهم  لكن بأسعار مرتفعة جدا . وبلغ سعر تذكرة الرحلة الرابطة بين الدار البيضاء ومراكش مبلغ 300 درهم ، وهو سعر مرتفع جدا، كما أجبر مسافرون آخرون على الاستدانة أو طلب تحويلات مالية من أقاربهم ليتمكنوا من مغادرة الدار البيضاء في زمن الكورونا .  " "المطايفة على المركوب في المحطة الطرقية ولاد زيان واخا السلطة منعات التنقل بين المدن .. رخص استثنائية لحافلات هزات عباد الله بأسعار خيالية"
"أغلب المغاربة عارفين موقعهم في الخريطة وقانعين بيه وعايشين وفق حقيقة أن المغرب ماشي دولة وعظمى وماشي دولة ديال طايب وهاري، حنا بين وبين بحال في كولشي، وأغلب المغاربة كانو عارفين وقانعين أنه بحال أي حاجة جديدة في هاد الحياة راه كتسبق من العالم الأول عاد كتوصل لينا، وحنا كشعب مكانش عندنا موشكيل نتسناوهم حتى يكملوه هوما عاد تجي نوبتنا حنا، غير هو كان عندنا موشكيل إلى سبقونا دول مقودة عليهم كثر منا، وماشي حتى يسبقونا عن إستحقاق وإنما غير بسباب غباء أو لا مسؤولية المسؤولين ديالنا، قبل مايبدى يتصنع اللقاح وغير تجبدات الهدرة عليه، كانو أغلب المغاربة عارفين اننا مستحيل نلقحو مع ألمانيا وميريكان واوروبا عموما واليابان والدولة المرفحة في نفس الوقت، غادي نتسناوهم يبداو ونتبعوهم بحال في أي حاجة، هذا موقعنا وحنا راضيين بيه. شوية بداو علينا بهاحنا غادي نكونوا من الدول اللولة لي غادي توصل باللقاح، غادي نبداو اللقاح في دجنبر، وزير الصحة دابا باقي مابدى التلقيح وهو قال أنه غادي ندوزو رمضان العام الجاي عادي كأن شيئا لم يكن، كثروا علينا بهاد الطلقات والخرجات حتى بصح ولينا متيقين أننا في مصاف الدول العظمى، وحنا في الحقيقة معولين على دولة فيها مليار والصرف تبيع لينا اللقاح، وكل مرة كتسمع هدرة في شكل، والنتيجة شهر واحد قريب يسالي وشي لقاح ماشفناه، وشي تواصل مكاين، لدرجة بنادم بدا يفقد الأمل فأننا نكونوا حتى مع الدول المتوسطة لي غادي تلقح شعبها، ويقدرو يفوتونا دول مقودة عليهم كثر منا، ويبقى فينا الحال ونحسو بالشمتة حيت قولبونا المسؤولين ديالنا بدوك الخرجات العبثية ديال ها اللقاح في الطريق، ها هو وصل هنا هاهو وصل لهيه. نهار سمعت داك راه حنا غادي نكونوا من الدول اللولة لي غادي تبدى التلقيح ماتيقتش، جاتني غريبة اننا غادي نكونوا مع الدول لي عندها الفلوس والعلماء والمصانع والكفائات والشركات الكبرى، ولكن هاد العام أصلا  كان إستثنائي وبزاف ديال الحاجات مكناش منتاظرين البلاد تديرهم دارتهم ونجحات فيهم وبهراتنا كاملين، لدا قلت مع راسي راه تاهادي تقدر تصدق، ولكن للأسف ماصدقاتش وكان الأمل ديالي فانني نمشي نشوف واليديا هو انهم يتلقحو فهاد الشهر او الشهر الجاي حيت ملي بدات كورونا ماشفتهم، ساعا جاتهم كورونا وبراو واللقاح باقي ماوصل، كون غير قلتو لينا من اللول شوفو راه حنا المغرب دولة بين وبين غادي نتسناو الدولة لمرفحة تلقح وإن شاء الله نكونوا حنا من الدول اللولة لي تابعاهم، وراه غادي نبداو التلقيح العام الجاي، داك الساعة المغاربة نفسانيا غادي يكونوا موجدين لهاد التأخير، ولكن للأسف الحكومة ملي يالله شعلو الضو في مختبرات سينوفارم بداو علينا ها اللقاح جاي ، هاهو مع الدورة، ها هو وصل لسيدي قاسم، وشي لقاح ماشفناه." "كون غير قلتو لينا من اللول شوفو راه حنا دولة على قد الحال غادي نتسناو المرفحين يلقحو وحنا اللولين نتبعوهم ..داك الساعة غادي نكونوا موجدين لهاد التأخير ولكن الحكومة بقات سارحانا .. هاهو مع الدورة، ها هو وصل لسيدي قاسم، وشي لقاح ماشفناه"
"الرضيعة المختطفة فكازا بايتة اليوم فدارهم. مصدر مطلع كشف، ل «كود»، أن الرضيعة، البالغة من العمر 10 أشهر، سلمت، اليوم الثلاثاء، إلى والدتها وجدتها، بعد القيام بالتدابير القانونية والصحية اللازمة. وكانت الرضيعة عصر عليها، أمس الاثنين، برفقة امرأة، تعيش حالة تشرد، والتي ألقي عليها القبض، بعد تنسيق بين المصلحة الولائية للشرطة القضائية بمدينة الدار البيضاء وعناصر الأمن بولاية أمن مكناس. وذكر بلاغ للمديرية العامة للأمن الوطني، أن مصالح ولاية أمن الدار البيضاء كانت فتحت بحثا قضائيا تحت إشراف النيابة العامة المختصة، مساء يوم الجمعة المنصرم، على ضوء شكاية تقدمت بها سيدة تدعي أنها سلمت رضيعتها لصديقتها التي تعيش حالة التشرد بمحيط المحطة الطرقية أولاد زيان، قبل أن تكتشف اختفاءها رفقة الرضيعة بشكل نهائي. وأضافت المديرية أن الأبحاث والتحريات المكثفة المنجزة في إطار هذه القضية أسفرت عن تشخيص هوية المشتبه فيها، البالغة من العمر 28 سنة، وإيقافها بمحيط المحطة الطرقية لمدينة مكناس، حيث كانت تعيش حالة التشرد وتتعاطى للتسول الاعتيادي بعدما انتقلت إلى هذا المكان مباشرة بعد ارتكاب جريمة الاختطاف، كما تم العثور برفقتها على الرضيعة المصرح باختطافها وهي في حالة صحية عادية، إذ تم نقلها إلى المستشفى الجهوي لإخضاعها للفحوصات الطبية الضرورية." "الرضيعة المختطفة فكازا بايتة اليوم فدارهم"
"البارح الخميس كريم حجي، المدير العام لبورصة الدار البيضاء ولى فوگيد لسفيرة المغرب في واشنطن لالة جمالة. فالحوار الاطلنتيكي اللي كينظمو الفوسفاط فمراكش حضرات لالة جمالة مع شخصيات كثيرة من العالم، كان حجي كيدور فين ما ضارت. تحول بحال لشي فوگيد وخلى خدمتو" "حجي خلى لابورس وقلبها فو گيد لهاد السفيرة اللي ماشي أميرة"
"كيبان بللي أعضاء تنظيم الدولة الإسلامية ماكيآمنوش بقضاء الله وقدرو مزيان، أو ممكن مازال ما قدرو يتيقو السلوكَية اللي طالقين على البشر من زمان، واللي كتتعلق بنصرة الله ليهم ووقوفوا فجنبهم ضد “الكفار”، وهاوما دابا فخير يامهم ولاو يخافوا من فيروس “كورونا” كورونا، ونساو الجهاد فسبيل الله. من بعد سنوات والقيادات ديال تنظيم داعش كتأمر الأتباع ديالها باش يهاجمو الدول الأوروبية، وينفذو فيها أعمال إرهابية، دابا طلبات منهم باش يبقاو بعاد منها قدر الإمكان، بمجرد تحول لقارة إلى منطقة موبوئة بسباب الفيروس. فتوجيه داعش لأتباعها اللي بقاو حاصلين فأوروبا فنشرة “النبأ”، قالت بللي خاص اللي دخل لشي دولة أوروبية يبقى فيها، وخصوصا إلى كان مرض أو تقاس بالفيروس. وبالحرف قالت فالنشرة: “اللي صحاح ماخصهمش يدخلو لأرض الوباء، واللي فأرض الوباء ماخصومش يخرجو منها”، قبل ما ترجع وتتناقض مع راسها وتقول: “هذ الوباء بحال الطاعون، كيسلطو الله لمن بغا”" "“داعش” مابقاتش تآمن بقضاء الله ونسات الجهاد.. قيادات التنظيم كتحذر أتباعها من الذهاب لأوروبا خوفا من “كورونا”"
"قال وزير الصحة، خالد ايت الطالب، إن المغرب حسم مسألة اقتناء اللقاحات، حيث وقع الاختيار على شركتين، ضمن عدد من الشركات التي تم التفاوض معها، ويتعلق الأمر بكل من شركة سينوفارم وشركة استرازينيكا. وأوضح ايت الطالب، خلال لقاء لجنة القطاعات الانتاجية بمجلس النواب اليوم، أن المغرب قام بالشراكة مع شركة اللقاحات الصينية سينوفارم، على  ثلاث مجالات، وهي نقل التكنولوجيا، المشاركة في التجارب السريرية، وشراء اللقاح. وتابع المتحدث :”ثاني توقيع كان اتفاقية شراكة مع شركة استرازيكا، التي طورت لقاح عملت عليه على جامعة اكسفورد،، وهو اختيار علمي”. وشدد المصدر نفسه أن المغرب قرر التعامل الآن مع شركتين، الصينية والسويدية البريطانية. مؤكدا أنه المغرب غادي يجيب كميات مهمة من الفاكسان." "وزير الصحة: المغرب حسم الفاكسان لي غادي يستعمل وغايجيب كميات كثيرة من عند “سينوفارم” واسترازينيكا"
"من بعد أقل من سيمانة على فيديوهات البكا لي قالت فيهم اليوتوبوز المغربية سارة جو أنها تعرضات لشلل نصفي في وجهها وعندها الحريق في ظهرها بعدما دارت اشهار لكلينيك في كوريا متخصصة في العلاج بالطب البديل، خرجات البارح كتبكي بالفرحة وكتقول أن الحريق والألم طار عليها.  القصة وما فيها أن سارة أكدات أن واحد المغربي موجود في الامارات عالجها بالطاقة الروحية واللقاء كان عن بعد وغير بالكاميرا. وقدرات لأول مرة من بعد شهرين ديال الألم تعيش ساعتين عادي بلا حريق.  ولأول مرة، كشفات سارة أنها في المغرب بعدما حطات تصاور ديال وراق الطبيب لي مشات ليه ولي متعبة عندو حالتها الصحية. وفي نفس الوقت قالت أنها ماشي مضطرة تحط الوثائق الطبية ديالها ولكن غير باش تسكت الناس لي كيقولو ليها انها باغة دير غير البوز. هو هادشي ديال العلاج عن بعد والطاقة والتخربيق ماكيدخلش للعقل وماشي منطقي، وصعيب يصدقو الواحد." "فهم تسطى.. اليوتوبوز لي جاها شلل نصفي مشا ليها الحريق والألم بالطاقة الروحية عن بعد -فيديو وتدوينات"
"قال سعيد أمزازي وزير التربية الوطنية والتكوين المهني والتعليم العالي والبحث العلمي اليوم الأربعاء، بلجنة التعليم والثقافة والاتصال بمجلس النواب، “مناقشة البحوث راه دارت بوووم”، مشيرا إلى “مناقشة البحوث في الجامعة تتم في أحسن الظروف”. وأضاف الوزير، خلال لقاء لجنة التعليم، “مناقشة ماستر عن بعد دار ف كلية الحقوق ب أكدال جامعة محمد الخامس الرباط”، موضحا :”بحوث الاجازات والماستر عن بعد مشينا فيها مزيان”. وتابع المتحدث :”بقات الدكتوراه حيث كتاخد وقت ديال ضع ملف ولجنة وكتحتاج واحد شهر، والمناقشة المباشرة عندها رمزية”." "واخا “كورونا”.. وزير التعليم: مناقشة البحوث راه دارت “بووم”"
"الشطاحة مايا كتسكت حتى تسكت وتخرج تعور ليها العين. فاطمة الزهراء المعروفة في مواقع التواصل بلقب مايا دارت لايف على حسابها في انستكَرام نصحات فيه الرجال المغاربة، وقالت ليهم: عفاكم الا ما ضربو سكينجبير والخرقوم وحتى الفياگرا من الصيدلية باش تكونو قد المسؤولية، في اشارة ليها لممارسة الجنس. واضافت مايا: كتحرمو عيالاتكم وكتخليهم يعانيو، راه ماشي عيب تضربو الدوا سواء الطبيعي ولا من الصيدلية ولا حتى زعزع المهم تكونو مزيانين. الشطاحة مايا حسبات راسها طبيب وسيكسولوگ ودخلات في شبوقات بعاد عليها، ونصحات الناس تاخد دوا قاصح بحال الفياگرا لي يمكن يضر في القلب او في بلايص اخرى.. وها ي ماشي اول مرة هاد السيدة كتخرج من نطاق الترفيه في مواقع التواصل والضحك والنشاط، وكدوز لكل ما هو اجتماعي وصحي وغيرو وكتبدا تنظر بحالا عندها الاجازات والدكتورات في الضومين! https://www.instagram.com/p/CJ3vKCkh94s/" "الشطاحة مايا سحابلها راسها سيكسولوگ وولات تفرق فنصائح كبار عليها بزاف: الدراري باش تمتعو العيالات ضربو سكينجبير وحتى الفياگرا راه ماشي عيب – فيديو"
"الأمير هاري مشا لمشفى للأطفال في شيفيلد البريطانية باش يزور المرضى وكان لابس فيستة ثمنها 188 جنيه أسترليني رمادية.  الصحافة البريطانية قالو أن الامير لبس هاد الفيستة 24 مرة من نهار تزوج الممثلة المعتزلة ميكَان ميركل.  وحسب المعلومات لي كاينة، خزانة ملابس الأمير فيها 4 سترات من هاد التصميم وبألوان مختلفة. هاد لافيست هي من الماركات لي كتعجب مراتو وهنا كيبان الدور ديالها في اختيار الحوايج لي كيلبس.   " "واخا مخنوق بالفلوس.. الأمير هاري لبس فيستة وخرج بيها كثر من 24 مرة من نهار تزوج – تصاور"
"من بعد النجاح لي حقاتو سلسلة “Bb” لي دارها عبد العالي لمهر “طاليس” مع فدوى الطالب، من المنتظر باش يصدر  في الأيام المقبلة، سلسلة أخرى على اليوتبوب اسمها “عبر العصور”. طاليس شارك التيزر ديال السلسلة على حسابو في أنستكَرام، وقال أنه غادي تخرج في الأيام المقبلة، وغادي يعاود فيها حكايات تاريخية بطريقة كوميدية. السلسلة غادي يلعب فيها طاليس البطولة المطلقة، على عكس السلسلة الأولى لي كانت فيها البطولة مشتركة مع فدوى الطالب، ولي كانت حققات مشاهدات عالية بزاف في يوتوب.  " "من بعد النجاح ديال سلسلة”BB”.. طاليس راجع لليوتوب بالجديد –فيديو وتصويرة"
"بوليس طنجة مشى دخل على محل دالماساج وشد مواليه وبعض زبناءه، لمخالفتهم تدابير حالة الطوارئ الصحية اللي كاينة فالبلاد. مصادر محلية قالت أن المحل خالف القانون ففترة الطوارئ الصحية وفتح ابوابه للزبناء بشكل سري، وزادت المصادر أن عملية المداهمة سالات بتوقيف مول المحل والمكلفة بالتسيير، بالإضافة لعدد من الكليان اللي كانو لداخل. وسيتم متابعة الموقوفين بتهمة خرق حالة الطوارئ الصحية، وتهديد سلامة المواطنين." "بوليس طنجة نزل على محل دالماساج خارق حالة الطوارئ وشد كاع لي فيه"
"كشفت مصادر إسرائيلية أن عدد الوفيات داخل الطائفة اليهودية بالمغرب، ارتفع إلى 13 حالة وفاة، بسبب فيروس “كورونا”. وشكلت الوفيات داخل الطائفة اليهودية 11 في المائة من اجمالي الوفيات. وقالت صحيفة “هآرتس” الإسرائيلية، بلي هاد نسبة الوفيات كبيرة بزاف مقارنة مع نسبة اليهد لي كيشكلو نسبة صغيرة من سكان المغرب  أي 36 مليون نسمة. واعتبرت الصحيفة بلي “الجالية اليهودية في المغرب الأكثر تضرار في العالم بسبب فيروس كورونا”. وأفاد مسؤولون إسرائيليون أنه إلى حدود اليوم الإثنين ، توفي 13 عضوا من الطائفة اليهودية من مضاعفات الفيروس وجميعهم من الدار البيضاء. وبحسب الأرقام الرسمية ، يعيش حوالي 2000 يهودي في المغرب. وحسب ذات المصدر “مكايناش تفاصيل عن عدد اليهود المغاربة لي تصابو بكورونا فيروس أو لي دخلو للسبيطار”. وتطرقت الصحيفة إلى أن “واحد العرس ف أكادير حضرو ليه فرنسيين تسبب ف انتشار الفيروس وسط الطائفة اليهودية”." "نسبة كبيرة..اليهود كايشكلو 11 بالمائة من وفيات كورونا فيروس فالمغرب"
"كشفت وزارة الصحة، قبل قليل، عن تسجيل 138 اصابة جديدة بفيروس “كورونا” المستجد، فهاد 24 ساعة الأخيرة. ووصلنا فالطوطال لـ9977 حالة. في حين تم استبعاد 528214 حالة. وكشفت وزارة الصحة عن تسجيل 61 حالة شفاء اليوم، ووصل المجموع لـ8284، ومعدل التعافي لـ83 في المائة. في المقابل تسجلات حالة وفاة جديدة، والمجموع دابا 214 حالة، بنسبة إماتة ديال 2،1 في المائة. ووصلات الحالات النشيطة لـ1479 حالة مازالة تحت العلاج. وحسب التوزيع الجغرافي للإصابات، جهة العيون الساقية الحمراء هي اللي سجلات أعلى معدل حيث بلغ عدد الإصابات فيها 37 حالة كلها بإقليم طرفاية. وتم تسجيل 31 حالة بجهة كازا سطات، منها 23 بالدار البيضاء، و34 حالة بجهة مراكش آسفي، منها 14 حالة بإقليم اسفي و9 بمراكش و11 بالحوز. وفي جهة طنجة الحسيمة تطوان تسجلات 15 حالة، منها 6 بطنجة و6 بفحص انجرة وحالتين بالعرائش وحالة وحدة بتطوان، وجهة فاس مكناس بانو فيها 13 حالة كلها بمدينة فاس، وسجلت كل من  جهة بني ملال خنيفرة، و جهة كلميم وادنون حالة واحدة. و6 حالات تسجلو بجهة الرباط سلا القنيطرة، كلهم بإقليم القنيطرة. من بين الحالات النشيطة، كاين 14 حالة صعبة و4 حالات حرجة. ووصل الطوطال ديال المخالطين كثر من 54 ألف مخالط إلى غاية اليوم، مع العلم أن 5100 شخص مازال رهن التتبع الصحي. هذا توزيع الاصابات حسب الجهات:   " "قربنا لـ10000 اصابة. حصيلة كورونا فهاد 24 ساعة: 138 تصابو و61 تشافاو وواحد مات.. وصلنا لـ9977 حالة وجهتي العيون وكازا سجلو أعلى معدل و1479 باقيين كيتعالجو"
"قررت المحكمة الزجرية بعين السبع فكازا، اليوم الخميس، تأجيل محاكمة الصحافي الإستقصائي والناشط الحقوقي عمر الراضي، وذلك إلى غاية شهر 5 مارس من الشهر المقبل. وجاء تأجيل هاد المحاكمة استجابة لملتمس دفاع عمر والرامي إلى منحه مهلة لإعداد الدفاع. عمر الراضي وخا تقرر متابعو فحالة سراح مزال كتلاحقو تهم تتعلق بـ”إهانة مقرر قضائي، وإهانة موظف”." "محاكمة عمر الراضي. التأجيل حتى لمارس"
"انضم المغرب، بصفة رسمية، لمجلس إدارة معهد “اليونسكو” للتعلم مدى الحياة. وذكر بلاغ لوزارة الشؤون الخارجية والتعاون الإفريقي والمغاربة المقيمين بالخارج ان سفيرة المغرب فألمانيا، والرئيسة السابقة للدورة ال39 للمؤتمر العام لمنظمة الأمم المتحدة للتربية والعلوم والثقافة (اليونسكو)، هي اللي غتقوم بتمتيل المغرب فهذ المؤسسة. ومعروف ان هذ المعهد، اللي كاين بهامبوركَ الالمانية، هو معهد خاص بالتربية التابعة لمنظمة الأمم المتحدة للتربية والعلوم والثقافة، والوحدة التنظيمية الوحيدة للأمم المتحدة المكلفة بالتعلم مدى الحياة على المستوى العالمي." "المغرب ينضم لإدارة معهد “اليونسكو” للتعلم مدى الحياة"
"انتقدات الممثلة المغربية المثيرة للجدل، لبنى أبيضار، حملة المقاطعة اللي دايرينها شي مغاربة وكيسوقو ليها على مواقع التواصل الاجتماعي، وقالت “اش بينك وبين المنتجات الفرنسية؟ واش حساب ليكم “لوريال” و”شانيل” اللي فدرب عمروقيسارية عزيزة هوما المنتوجات الفرنسية الحقيقية؟ او إلى قطعتو لافاش كي ري شهراين راه غادي اقتصاد فرنسا يطيح؟ اش هذ تفكير القطيع؟” وزادت أبيضار، ففيديو ليها على قناتها ف”يوتوب”: “منين كتمشيو تهجمو على كروبات الهنود وتدبحو البكر وتقولو ذبحنا ربكم هذيك عادية؟ ومنين تتخاصم مع شي واحد وتقولو سير ا ليهودي فيك فعايل ليهود، هذيك ماتجرحوش الناس؟ والمسيحيين كفار، لا هدوك غير ضاحكين، راكوم غا كتوسخو وجهكم ووجه الاسلام، لا أوروبا ولا كندا فايقين ليكم من النعاس”. وقالت بللي اللي بغا يقاطع المنتوجات الفرنسية “يقاطع الأدوية، بحال أدوية السرطان والسيدا ولاليست طويلة، والدعم اللي كاياخدو الجمعيات اللي كيعاونو بيه الناس فالمغرب، لحماية الطفولة والنساء العازبات وزيد وزيد”. وواخا ماككتافقش أبيضار مع إهانة مقدسات الناس، شافت أن هذ المتشددين زادو فيه بزاف، خصوصا وأنها ماشي أول يتم انتقاد شي ديانة ما، حيت ففرنسا عادي هذشي “الفرانساويين كيضحكو على الدين ديالهم، وينكتو على نوتر دام، اللي كانت تحرقات اليوم ولغدليه بداو عليها فالنكت، وهذشي عادي عن الفرنسيين، لكن الله يهدي وحد النوع من محرري أرض فلسطين والمتشددين السلفيين اللي كيحساب ليهم راسهم هوما جنود الله فالارض، وكيعطيو لراسهم الحق باش يرهبو ويوسخو صورة الإسلام”. وزادت: “كان أحسن بالنسبة ليا  مايقيسوش المقدسات دالمسلمين، لكن باش تسكن ففرنسا وأنت متشدد وعندك أفكار متطرفة وكترفض التربية الجنسية فالمدارس وزيد وزيد، فكنقليك هز حوايجك وسير لأفغانستان وسوريا اللي ممكن تحقق فيها هذ الأحلام، ماتجيش لواحد البلاد وكلاتك وشرباتك وغطاتك وعطاتك حقوقك وتجي تلزم عليها شيحاجة بعيدا عليها بزاف”. " "لبنى أبيضار قصفات المتخلفين وصحاب “تفكير القطيع”: بغيتو تقاطعو منتوجات فرنسا قاطعو الأدوية.. ونتوما كاتجرحو حتى شي واحد كيقيس مقدساتكم واخا نتوما النهار وماطال كتعيبو فمقدسات الناس وهانية – فيديو"
"تشرغ غرفة الجنايات الابتدائية بمحكمة الاستئناف بمدينة طنجة، اليوم الثلاثاء، في محاكمة المتهمين بالوقوف وراء مقتل الطفل “عدنان” بطريقة وحشية، وهي الجريمة البشعة التي هزت الرأي العام الوطني. وكانت غرفة الجنايات الابتدائية قد قررت تأجيل هاد القضية بعدما التمس دفاع المتهم تأجيل مناقشة الملف. هيأة الحكم قررت باش تأجل هاد الملف إلى غاية 12 يناير 2021 المقبل. وعن سبب التأجيل، قالت مصادر لـ”كَود” أنه يعود إلى الإضراب الذي يخوضه المتهم المتابع في حالة اعتقال احتياطي. هاد الجريمة يتابع فيها متهمين آخرين. يشار إلى أن النيابة العامة كانت قد وجهت للمتهم تهم تتعلق بـ”القتل العمد مع سبق الإصرار والترصد، والتغرير بقاصر واستدراجه واحتجازه وهتك عرضه بالعنف والاحتجاز المقرون بطلب فدية والتمثيل بجثة واخفاءها وتلويثها ودفنها”." "قضية الطفل “عدنان” اللّي تغتاصب و تقتل بطريقة وحشية رجعات للواجهة.. غرفة الجنايات غادي تناقش الملف اليوم"
"فاش يالاه طلقو قناة MBC5 لي موجهة للمغاربة، كان برنامج “ساعة سعيدة” لي كيقدموه المغني المغربي عبد الفتاح الكريني والمغربية جميلة البدوي كيدوز 5 ديال الحلقات فالسيمانة وكان مباشر. التبرگيگة لي جابت “كود” أن دابا الحلقات بعدما ولاو مرة فالسيمانة (نهار الأحد)، بداو مرحلة الحلقات المسجلة، وسالاو مع المباشر لي كان كيكون فيه بزاف ديال الأخطاء لان المغنيين ناقصين فالتقديم. التسجيل دابا خدام، وضيفة الحلقة الجاية هي المغنية سعيدة شرف. والتصوير غايكون كل يوم ثلاثاء." "برنامج “ساعة سعيدة” مابقاش يومي وMbc5 حيدات المباشر لفتاح لكريني وجميلة البدوي"
"واخا طنجة أصبحت وجهة كبيرة ديال العمال، لكن النقابات ماقادراش تخرج هاد العمال يحتجو فعيد الشغل، هادشي اللي باين الان فساحة الامم بالمدينة. الاحتجاجات اللي بداتها النقابات رجعات استعراضية اكثر مما هي احتجاجات من أجل حقوق العمال، وكانوا فقط عشرات الراجلين ومئات السيارات فالشارع. " "بالفيديو. احتجاجات استعراضية وفارغة المحتوى فطنجة"
"الفنانة اللبنانية نيكول سابا منوضة حالة في الانترنت بعدما اختارت تعلن خبر حملها من زوجها الممثل يوسف الخال بتصويرة ديال سبع طالع فوق لبؤة وهو في حالة انتشاء وكيمارسو الجنس. التصويرة لي حطات نيكول خلاتها محط انتقاد بزاف ديال المتخلفين لي جاتهم صادمة، مع العلم أن الأصل في كل حمل كيكون بممارسة الجنس سواء عند الحيوان أو عند بنادم.  من بعد الجدل دارت نيكول فيديو وضحات فيها أنها للاسف محاملاش وقمعات كاع لي انتاقدوها وقالت “أنا انسانة متصالحة مع راسي وراجلي والناس لي دايرين بيا. وماعندي ماندير بالمعقدين والمكبوتين لي كيتخباو مورا صباعهم. وباش نكونو واضحين أنا ماغاديش ندخل الجنة خليتها ليكم. متبقاوش تصدعوني بأمور تافهة. وأنا لي كيعرفني عارفني حمقة. وكعما كنتسوق”.  وموضحاتش سابا قصة التصويرة، غير اكدات أنها ملي غادي تكون فعلا حاملة غادي تعلن على الخبر بطريقة أوريجينال كثر." "نيكول سابا بعد الصدع لي ناض على تصويرة سبع طالع فوق لبؤة: أنا متصالحة مع راسي جنسيا وماعندي ماندير بالمعقدين والمكبوتين والجنة خليتها ليكم -فيديو"
"كاينين شي وحدين كيحسبو ريوسهم فالمعارضة وهما غير جبناء. واحد فيهم البارح هضر لـ”كود” على السلوك اللي دارو البي جي دي فالبرلمان، ماشي حيث متعلق بالاتفاق بين الفرق ولا القانون، بل “لأن رئيس الحكومة بنفسه كل خميس كيدعو المواطنين يديرو التدابير الاحترازية ويحترموها ويقطع الارزاق ديال الناس” وفق تعبيره. اولا انت جبان. خاصك تهدر باسمك ما تخباش. ثانيا انت فالمعارضة والبرلمان ما كتعرفش تفرق بين لحوايج. هادوك راهم برلمانيين ماشي مواطنين خارجين يدورو. هاد القانون راه كيهم مستقبل البلاد فالسنوات الخمس اللي جاية وممكن لسنوات اكثر. رئيس الحكومة اللي ضعيف٬ دار اللي خاصو يدار. راه حزبو ضد هاد القانون. ايلى الاحزاب الاخرى تقولبو عاد داركو الموقف هاداك شغلهم. البي جي دي دوز مساج سياسي اليوم، مفاده براكا مبقيناش قادرين نتنازلو، ولكن في نفس الوقت بين بلي حزب يقدر يضحي بكولشي من أجل مصلحتو، كيف دار اليوم. البي جي دي ف قضية القاسم الانتخابي كيخاطب الدولة، ودار احتجاج بطريقتو، وغايمشي للمحكمة الدستورية. البي جي دي ما خرقش الجلسة العمومية بهاد الحضور المكثف. من حقو دستوريا يحضرو البرلمانيين" "زعماء الكرطون. واحد فالمعارضة جبان ما قادرش حتى يهدر باسمو وكيسب بنعرفة: كيطلب من لمغاربة يحتارمو التدابير الاحترازية وفريقو جاي للبرلمان. هاد المخلوق نسى باللي حضور البرلمانيين حسمات فيها المحكمة الدستورية"
"عشرات الأشخاص رفعو دعوى قضائية ضد طبيب كندي سميتو نورمان باروين، الي متخصص في التخصيب، بعدما بيين اختبار ديال الحمض النووي أنه أب بنيتة إحدى مريضاته السابقات. واتاهموه باستخدام الحيوانات المنوية ديالو وأخرى مجهولة باش يساعد فحمل أمهاتهم،  والمحاميين قالو إن 11 شخص على الأقل كيزعمو أن باروين والدهم البيولوجي. ورفض كارين هامواي، المحامي ديال باروين، التعليق على هاذ الاتهامات. ومازال ماصدرش حكم قضائي حتى لدابا ضد باروين." "حصلو طبيب كندي كيحمل العيالات وأكثر من11 لواحد كيقول أن الطبيب باه"
"بنادم في هاد الوقت ولا عندو البوز والفلوس مهمين واخا على حساب أسرار العائلة وحياتو الشخصية. اليوتوبر المعروفة  بـ”أسماء بيوتي” لي كانت دارت شوهة بفيديوهات كتغسل فيهم لراجلها رجليه، ناضت دابا حطات لايفات على اليوتوب كتعطى فيهم  مع عائلة.  وطبعا اللايف كان فيه فضيح الأسرار، والسبان والبكا، فالفيديو اللول اسماء كانت مع الام ديالها، وشافوه اكثر من مليون واحد، وزادت فيديو ثاني مع راجلها كتقول ليه “أنا لي طلعتك، وأنا لي رديتك راجل وسيد رجال”، وطبعا مخلات في الوالدين ديالو غير لي نسات، وماشي غير هادشي اسماء دوات على الفيرجينيتي ملي تزوجات راجلها وكيفاش أن حماتها داتها تقلب واش فيياج، وانهم كيعيروها بالعاهرة، وجراو عليها شي مرة من الدار، ومرة ضربوها وصرفقوها، واضافت ان واخا عائلة راجلها لاباس عليهم، عاشت فبيت فالسطح وكانت كتنعس هي وياه على حصيرة…  المشاكل العائلية عند كولشي، ولكن هادو حطوها فاليوتوب للمغاربة كاملين باش يشوفوها ويسمعوها، ودابا وليتي فينما دورتي وجهك تلقى فيديوهات اسماء بيوتي وبشرى ديمونتي، اللي سلفات لاشين ديالها فيوتوب لنساب اسماء باش يردو عليها و”يدافعو” على راسهم، وطبعا بشرى عمرات الفيديوهات بالاشهار، شي يتقاتل لايف شي يدخل الفلوس صحيحة… الانترنت في المغرب (وحتى فباقي العالم) ولى بحال شي سوق كبير، عامر بالتفاهة والبالي والمشاكل.  امتى المغرب والعالم غادي يديرو حد للتفاهة والبسالة في الانترنيت، ولا صافي هذا العصر اللي عايشين فيه ومن دابا لفوق، اللي بغا يفاريها مع شي حد غيولي يدير فيديوهات، والاخر يرد عليه في لايفات وهي غادية والبشر كيتفرج والفلوس داخلة؟. " "اليوتوب في المغرب ولا بحال شي سوق كبير. اليوتوبوز المعروفة “اسماء بيوتي” معاطية مع نسابها لايف.. وماخلات حتى ديطاي من الفيرجينيتي لبيت فالسطح والضرب والتصرفيق لوصفها بالعاهرة -فيديوهات"
"خرج محمد المسعودي، المحامي بهيئة كازا، صباح اليوم الأربعاء، من حبس عين برجة، بعد استكمالو لعقوبتو السجنية. المسعودي، اللي تعرف من خلال دفاعو على الصحافي حميد المهداوي والمتهمين فقضية كَديم يزيك، كان تحكم عليه بعام دالحبس، فقضية تسببو فحادثة سير فالرباط أودت بحياة 4 أشخاص. ولقات قضية المحامي، اللي كان تعتقل فيوليوز العام اللي فات، تعاطف كبير من طرف المحامين اللي تضامنو معاه وطالبو ببراءتو. وكان حسن بيراوين، نقيب هيئة المحامين فكازا، قال وهو كيتكلم على لسان المحامي المسعودي، أن اعتقالو “أمر عادي” وعندو علاقة بملف جنحي، وماكايدخلش فإطار “التضييق على نشاطو الحقوقي أو السياسي”." "بعد ما استكمل عقوبتو السجنية.. المحامي المسعودي خرج من الحبس"
"كشف عزيز أخنوش، وزير الفلاحة والصيد البحري والمياه والغابات، عن فتح 29 سوق أسبوعي للماشية إلى حدود اليوم رغم التحديات التي فرضتها جائحة كورونا. وأوضح أخنوش، خلال جلسة الأسئلة الشفوية اليوم الاثنين 1 يونيو الجاري، أن هذا قرار فتح الأسواق دار وقع ايجابي على الكسابة والفلاحين. وأفاد المتحدث أن الوزارة تستعد إلى فتح 31 سوق في الأسبوع المقبل،  ومن لهنا لـ10 يونيو غايتحلو 10 أسواق جديدة. وأوضح :”هاد الأسواق نموذجية وفيها حرص على احترام الاجراءات الاحترازية”." "الاستعداد للعيد الكبير..أخنوش: غانحلو 31 سوق أسبوعي للماشية السيمانا جايا"
"أنس العمري///   الملك شارك عائلة مغربية فكازا مائدة إفطار. الملك محمد السادس، ووفق ما علمته “كود” من مصدر موثوق، تناول وجبة الإفطار، خلال زيارته الأخيرة للعاصمة الاقتصادية، في فيلا رجل أعمال مشهور.   ويتعلق الأمر، حسب ما توفر لـ “كود” من معطيات، بمالك مجموعة اقتصادية تنشط في عدة قطاعات منها العقار، الذي أنجزت فيه مشاريع دمجت بين العقارات والسكن الاجتماعي والمتوسط، الفنادق والأماكن الترفيهية.   يشار إلى أن الملك قضى بالدار البيضاء أكبر عدد من أيام رمضان، إذ أشرف فيها على تدشين عدة مشاريع ذات طابع اقتصادي واجتماعي، قبل الانتقال إلى العاصمة الإدارية الرباط، حيث استقبل بمجموعة من الأنشطة، منها استقبال جمهورية نيجيريا الفدرالية، محمدو بوهاري.  " "سكوب. الملك شارك عائلة بيزنيس مان مشهور مائدة الإفطار فكازا"
"شعلات العافية فريسطو طوريستيك فأكَادير، فالساعات اللولة من صباح اليوم الاثنين، وخلفات خسائر مادية فادحة. العافية كلات مساحة كبيرة من الريسطو المعروف، والبومبية جات فالوقت المناسب باش تطفي العافية، وماخلف الحريق حتى خسارة فالأرواح. والسلطات فعين المكان فتحات بحث قضائي فهذ القضية، باش تعرف الظروف والملابسات اللي خلات العافية تشعل، وشكون أو شنو تسبب فيها.   " "أكَادير.. ريسطو توريستيك معروف تحرق والعافية خلفات خسائر كبيرة – تصاور"
"توجهو مغاربة حاصلين برا للملك محمد السادس باش يرجعهم فرحلات خاصة، ويوقذهم من التشرد والضياع اللي طالهم فبلدان المهجر، بعد توقيف الرحلات الجوية والبحرية من المغرب وإلى المغرب بسبب فيروس كورونا المستجد. النداء، اللي وقعوه مئات المواطنين، وتوصلات بيه “كود”، التمسو من خلالو العودة للبلاد بشكل مستعجل فرحلات استثنائية، أو فرحلات ترحيل بالنسبة اللي مابقاوش ليهم الفلوس، باش يتلاقاو ولادهم وعائلاتهم، على اعتبار أن أي دعم مادي ما يمكن يعوضهم على البعد ديالهم على عائلاتهم. وتكلمو الموقعين فالنداء على الوضعية ديالهم المزرية برا، وكيفاش حسو بخيبة أمل كبيرة، وكلاو العصا نفسيا وماديا واجتماعيا وصحيا، كما أنه كاينة إمكانية تجاوز من العملة اللي عندهم الحق يصرفوها برا، وهذشي غايخليهم يضيعو ويتشردو فبلدان الغربة. وعبرو المواطنين على استعدادهم لخوض الحجر الصحي مباشرة بعد الرجوع ديالهم للمغرب، كيف ما دارو مواطنين خرين من بلدان خرا اللي رجعوهم لبلاداتهم من بعد ما حصلو فدول عديدة فالخارج. واستغربو المواطنين الصمت ديال وزارة الخارجية تجاه الوضعية ديالهم، وضعف تواصلها معاهم، وهذشي تزامن مع سؤال كتابي قدمو فريق فيدرالية اليسار الديمقراطي فمجلس النواب سؤال كتابي، كيسول فيه ناصر بوريطة المغاربة اللي حاصلين على برا، بسبب تعليق الرحلات الجوية من وإلى المغرب. السؤال الكتابي، اللي وقعو النائب البرلماني عن الفيدرالية، عمر بلافريج، كيقول للوزير بللي كاينة ضرورة لاتخاذ حلول استثنائية والتدخل لإنقاذ المغاربة اللي حاصلين فدول “أقل تنمية”. وسول بلافريج الوزير على الإجراءات اللي يمكن للخارجية تديرها فهذ الصدد باش تعتق المغاربة من الضياع والتشرد، ولو غير إجراءات شكلية بسيطة تهدف لطمأنة المغاربة اللي حصلو برا. فرق برلمانية أخرى طرحات اسئلة كتابية وشفوية فهذ الصدد قبل، من بعد صدرو مجموعة دالمغاربة اللي حاصلين برا بلاغات، من ضمنهم مغاربة الطاليان، وفرانسا، وسبانيا، وتركيا." "المغاربة اللي حصلو برا وجهو نداء للملك باش يرجعهم لبلادهم وفيدرالية اليسار كتسول بوريطة على الإجراءات اللي دار باش يعتقهم من التشرد"
"القنصلية دالمغرب فبلباو دايرة بحال كروسة ديال الحلوى والمسكة، يالاه كتخرج لوراق وبسيف أما تتحرك ملي توقع لمغربي شي حاجة فهادي من سابع المستحيلات، رغم أن الملك سبق وسلخ القناصلة وقال أن المهاجرين كيتشكاو ليه منهوم، وبحال القنصلة ديال بلباو ماخصهومش يبقاو. القنصلية لحدود الساعة يالاه كتشوف أش واقع من وسائل الاعلام الاسبانية وماكاين لا تحرك لا ستة وزة. وسائل الاعلام الاسبانية لي كتنقل الهضرة على الشرطة الاسبانية طبعا كتقول أن المغربي كان محشش وكان كيهدد فالنسا فديك الدار والبوليس تلقاو مكالمة وجاو باش يكالميوه ولكنو ضرب ستة منهوم لي دخلو للسبيطار باش يتعالجو، ومن بعد ما سلخ هاد الستة دالبوليس مات. هادشي صعيب يدخل للمخ حقاش واحد قادر يكون محشش ويسلخ ستة دابوليس دالصبليون لي كيطرينيو يوميا راها صعيبة شوية يموت بكريز كارديو، المهم البوليس ماعرفناش اش دارو ليه واللي خاصو يتدخل ويوقف على هادشي باش نعرفو هاد المغربي اش وقع ليه هو القنصلية دبلباو اللي قريبة من سان سيباستيان لي وقعات فيها هاد الوفاة، ولن هاد القنصلة لي تماك باين كانت حامقة غير على الباسبور الديبلوماسي ومامسوقاش للمهام ديالها كقنصلة لي منها انها تهتم بالجالية المغربية وأي حاجة توقع ليها. هادشي كيزيد يكره الجالية المغربية فهاد القناصلة وفإصلاح النظام الديبلوماسي المغربي، بحال هاد القناصلة خاصهوم يمشيو فحالهوم سيما ان عندهوم وزير ديناميكي وكيتحرك بزاف، ميمكنش يكون الشاف ديالهوم كيتحرك وهوما ناعسين. طبعا كاين قناصلة كيحمرو لوجه ولكن كاين بزاف غير عالة على الديبلوماسية المغربية." "قضية المغربي لي مات فإسبانيا خلال إعتقاله. قاليك ضرب ستة دالبوليس وعاد مات والقنصلية ديالنا بحال الكروسة دالمسكة"
"أعلنت إدارة السجن المحلي آيت ملول 2 أن السجين (ع.ح) قد وافته المنية بالمستشفى الجهوي الحسن الثاني بأكادير، وذلك يوم الاثنين 02 أكتوبر 2017. و وحسب بلاغ للمندوبية العامة لإدارة السجون، فإن الراحل كان قد نقل إلى المستشفى المذكور للعلاج بعد إقدامه على محاولة انتحار بمرحاض الغرفة التي يقيم بها بتاريخ 18 شتنبر 2017، قبل أن يتم نقله إلى قسم المستعجلات بإنزكان لتقديم الإسعافات الأولية له. وأشار المصدر إلى أن السجين المتوفي كان يعاني من مرض عقلي ويتابع علاجه لدى أخصائي نفسي، حيث سبق أن تم إخراجه إلى مستشفى الأمراض العقلية بتاريخ 17 و18 أبريل 2017." "محابسي مات فالمستشفى الجهوي الحسن الثاني بعاصمة سوس.. ها علاش مات"
"أعلنت مندوبية وزارة الصحة بإقليم مولاي يعقوب أنه تم اليوم الإثنين، تماثل حالة جديدة للشفاء من مرض “كورونا” فيروس بالإقليم، وقد غادرت المركز الاستشفائي الجامعي الحسن الثاني بفاس. وأكدت المندوبية، في بلاغ لها، توصلت به “كود”، أن الحالة الوبائية بالإقليم تبقى جد مستقرة، وجددت نداءها لجميع المواطنين بضرورة مواصلة احترام قواعد الحجر الصحي والإجراءات الوقائية الضرورية للحد من انتشار هذا الوباء. مندوبية الصحة فمولاي يعقوب شكرات جميع الأطر الصحية من أطر طبية وتمريضية وإدارية وتقنية على انخراطهم جميعا بكل تلقائية وعفوية لمكافحة هذا الوباء. مولاي يعقوب قررب يقضي على “كورونا”، ودبا بقات غير حالة وحدا مسلجة بالإقليم لا زالت تحت العلاج. الأطر الطبية فمولاي يعقوب والسلطات المحلية وعناصر الدرك الملكي دايرين خدمة زوينة لمواجهة تفشي “كورونا” من خلال عدد من الإجراءات المتواصلة." "“كورونا” فمولاي يعقوب.. حالة شفاء جديدة وبقات غير وحدة تحت العلاج"
"كشف مصدر مطلع، لـ”كود”، أن الوكيل العام للملك لدى محكمة الاسئتناف بمدينة ورزازات، قرر أمس الأربعاء، متابعة شخصين، في حالة اعتقال احتياطي، من أجل “النصب والاحتيال وانتحال صفة ينظمها القانون”، في انتظار انطلاق أولى جلسات محاكمتهما شهر يناير من السنة المقبلة. وجاء توقيف المعنيان بالأمر، حسب مصدر “كود”، على خلفية التحريات والأبحاث التي باشرتها مصالح الدرك الملكي بتنغير، حيث تمكنا من النصب على مجموعة من المواطنين عن طريق الاحتيال، بعدما قدم أحدهما نفسه أنه قاضٍ بمحكمة ورزازات وبإمكانه التدخل في قضاياهم الرائجة أمام القضاء." "وزعامة هادي.. الجدارمية اعتقلو واحد داير فيها قاضي ف تنغير"
"مأساة حقيقية وقعات اليوم الجمعة في الهند، بعدما ضربات صاعقة ديال البرق وفي ثواني قليلة قتلات 18 فيل منهم 5 صغار. هادشي وقع تحديدا في محمية كاينة في منطقة “ناجون” بولاية آسام، وهي البلاصة اللي فيها أكثر من 6000 فيل. وكانت الحكومة الهندية طلبات من الناس ف المنطقة باش يصاوبو ممرات خاصة ديال الفيلة، باش يبقاو يتحركو بحرية." "فـ ثواني قليلة.. صاعقة ديال البرق قتلات 18 فيل منهم 5 صغار"
"قبل بدء الندوة الصحافية للوكيل العام لاستئنافية الدار البيضاء في قضية ستانداريست عفاف براناني اللي تهمات الفرقة الوطنية للشرطة القضائية لتزوير محضرها٬ يعرض حاليا بمحكمة الاستئناف فكازا امام الصحافيين اول شريط قضية توفيق بوعشرين. ففي قاعة الاجتماعات بمحكمة الاستئناف بالدار البيضاء عرض شرسط يعود لعفاف برناني، وظهرت فيه تقرأ محضر الاستماع اليها من قبل الفرقة الوطنية للشرطة القضائية، قبل التوقيع عليه. هي كانت اتهمت الفرقة الوطنية بالتزوير وهاد الشريط بغات تبين النيابة العامة باللي ما قالته ادعاء وباللي ما تغيرات اقوالها" "قضية بوعشرين. اول فيديو تعرض فالمحكمة. النيابة العامة عرضات فيديو عفاف برناني وهي كتقرا المحضر وكتوقع عليه"
"علمت “كود”، أن الوكيل العام للملك بمحكمة الاستئناف بمدينة الدارالبيضاء امر الجمعة الماضية  بإيداع متهم بالنصب على عدد من الفتيات والاحتجاز والاغتصاب تحت التهديد رهن الاعتقال الاحتياطي بالسجن المحلي في انتظار عرضه على قاضي التحقيق المتهم تشد بعد تحريات المصالح الأمنية، اللي فرشات الحيل ديالو اللي طيح بها الضحايا. المتهم كان كيقدم راسو كمندوب شركة دولية للتوظيف. استدرج راغبات في شراء عقود عمل خارج المغرب ومارس الجنس على ضحية بزز منها وتحت التهديد." "كازا.. متهم بالنصب والاغتصاب طاح فيد البوليس وزادها بترويج كونطرات مزورين"
"علمت “كَود” أن الملك محمد السادس لا زال يقضي عطلته الخاصة بالإقامة الملكية “الضويات” التابعة ترابيا لإقليم مولاي يعقوب. هاد الزيارة استغرقات شي شهر تقريبا. سيدنا دوّز راس العام فهاد الإقامة الواقعة ضواحي مدينة فاس. وحسب ما علمته “كَود”، فإن ولي العهد الأمير مولاي الحسن والأميرة لالة خديجة جاو هادي أيام شفاو الملك وغادي يرجعو مساء اليوم السبت للعاصمة الرباط. ترتيبات مكثفة تم اتخاذها من قبل سلطات مولاي يعقوب وفاس لإنجاح هاد الزيارة الخاصة. و فهاد الاطار، الجدارمية والبوليس موجودين فكل الطرق الرابطة بين الضويات والرباط مرورا بفاس." "سيدنا مزال فمولاي يعقوب والأمير مولاي الحسن ولالة خديجة راجعين للعاصمة الرباط"
"المغرب ماطبعش مع إسرائيل بل تصالح مع شعبو تما، ملايين اليهود من أصول مغربية ولي كيعتزو بتمغرابيت وبزاف منهم باقين كيهدرو الدارجة والشلحة، هادو مايمكنش يتم نكرانهم ونسيانهم وهوما المغرب باقي عايش فيهم وهوما بلاصتهم باقا فيه، اليهود الأمازيغ راه قبل مريم ماتحمل بعيسى كانو هوما في المغرب عايشين، جاو كاع الديانات والأعراق وبقاو هوما في المغرب، حتى دارو دولة خاصة عاد مشاو بزاف منهم والبعض بقا هنا ولكن قلال للإسف، لانه في داك الوقت بدا يبان هنا وفي كاع البلدان خطاب معادي لليهود، وداك الخطاب بقا غادي وكيتطور حتى صافي طغى من بعد وتقريبا راه وللى يتقرى حتى في المدرسة، ممكتوبش في المقرر، ولكن الأساتذة اليساريين والإسلاميين كانو منافسين شكون فيهم يحتاكر القضية وبقاو يعمرو فينا على فلسطين، تدخل لحصة العربية يجبد الأستاذ الهدرة على ليهود وفلسطين والأرض المغتصبة، واحد الأستاذ ديال الإجتماعيات كاع مكان كيبغي يقرينا داك محمد الخامس نشأته ووفاته كيقلبها لينا غير دعوة وأحاديث ويهدر لبينا على الإسرائيليات ( ماشي الدريات) على الأحاديث لي دسوها ليهود في التراث الإسلامي باش يخرجو المسلمين من الملة. الله يعطيهم العذاب كبرونا موسوسين من ليهود، كتكون غادي في الطريق الى عترتي في حجرة وطحتي كتبدى تخايل راه داز شي يهودي حطها ليك تم بلعاني باش تطيح أسيد المشلم، الناس كالسين كيبنيو دولتهم وحنا كالسين يعمرو لينا راسنا بالغزعبلات، يطلقك الأستاذ دالمدرسة يشدك خطيب الجمعة فآخر كل صلاة يدعي على ليهود والنصارة، يطلقك العيان يشدك المستاراح، وأجيال على قدها كبرات كتكره ليهود وهي ماعارفاش حتى علاش، وعمرهم كان عندهم شي احتكاك معاهم مباشر، وكانت بحال شي موجة ديال مسح الهوية تعرضنا ليها، حالة من النكران التام ديال أنه كانو يهود مغاربة من ماقبل الميلاد وهوما هنا وعندهم ساداتهم وأثاراهم وتاريخهم هنا وأنهم مغاربة كثر ألف مرة من هادو لي مدورين قاعهم جيهة الشرق. الكركارات كان مسمار مصدي مدكوك في البلاد، ديما المشاكل والصداع وفي كل مرة هاهي الطريق مقطوعة هامنعرف شنو، وأرض خالية فيها الإجرام والسلاح والمشاكيل، داك السلفي لي قتل موظف ديال الحبس في آسفي بالسلاح راه شراه من قندهار من تم، دابا تحل المشكل بصفة نهائية والطريقة مفتوحة لمطيشة ماتحبس حتى لرأس الرجاء الصالح، ومع ذلك تلقى واحد مسمي راسو مغريبي ضد هاد الخطوة وكالس يحقر منها ويشكك فيها، وبالنسبة ليه مقاطعة إسرائيل أهم من الوطن والأرض والبلاد والعباد، عيب والله حتى عيب." "المغرب ماطبعش مع إسرائيل بل تصالح مع ذاتو وشعبو لي تما"
"قرار جديد صدراتو السلطات المحلية فطنجة، كيمنع الاحتفال بعيد المولود بسباب كورونا. ولغات السلطات كَاع الاحتفالات ديال الميلود، مع اتخاذ اجراءات استباقية باش تم جميع اشكال التجمعات فهذ المناسبة. وشددات السلطات المراقبة فحدود المدينة، باش تمنع الدخول والخروج منها إلى بالرخصة الاستثنائية ديال السلطات.  والحالة الوبائية فطنجة مازالة كتعرف بعد التوثر، بحيث غير البارح تقاصو بكورونا فيها 175 واحد، وماتو 5، والمجموع ديال المصابين وصل ل16849، ماتو منهم 377." "السلطات فطنجة منعات الاحتفال بالميلود بسباب كورونا"
"صادق المجلس الحكومي، اليوم الخميس، على 5 مقترحات تعيين في مناصب عليا طبقا لأحكام الفصل 92 من الدستور وهي كالتالي: – على مستوى وزارة الداخلية: مراد كاينة، مدير المركز الجهوي للاستثمار لجهة كلميم-واد نون. – على مستوى وزارة التربية الوطنية والتكوين المهني والتعليم العالي والبحث العلمي – قطاع التعليم العالي والبحث العلمي: عبد الخالق جييد، عميد كلية اللغات والفنون والعلوم الإنسانية – آيت ملول (جامعة ابن زهر بأكادير). أحمد شقرون، مدير المدرسة العليا للتكنولوجيا – آسفي (جامعة القاضي عياض بمراكش). زهير العمراني، مدير المدرسة العليا للأساتذة بتطوان (جامعة عبد المالك السعدي بتطوان). أحمد مغني، مدير المدرسة الوطنية للتجارة والتسيير بطنجة (جامعة عبد المالك السعدي بتطوان)." "ها شكون اطلع ليهوم الجُوكْ فتعيينات المناصب العليا هاد السيمانة ومافيهوم حتى مرا"
"بوليسي كيخدم ف الفقرة السياحية بولاية أمن طنجة لقا راسو مضطر باش يستعمل الفردي ديالو باش يشد واحد جوج مشرملين كانا بصدد تبادل الضرب والجرح بواسطة السلاح الأبيض في ظروف من شأنها تعريض سلامة المواطنين وممتلكاتهم للخطر، وفق ما كشفت عنه مديرية الأمن. هاد المشرملين اللي عندهوم سوابق دخو ف شجار بواسطة جناوة بالسوق الداخل بمدينة طنجة، مما هدد أمن وسلامة مرتادي السوق، وهو الأمر الذي اضطر معه موظف شرطة لإستخدام سلاحه الوظيفي بعدما رفض المشتبه فيهما الامتثال وأبديا مقاومة عنيفة في مواجهة عناصر الشرطة. وأثناء هاد الاستخدام الاضطراري ديال الفردي تصاب واحد فهاد المشرملين على مستوى الفخد، بعدما أصاب بدوره الشرطي بجروح، بينما مكنت عمليات البحث من حجز داك الجناوة المستعملة في الشجار، وتوقيف المشتبه فيهما اللذين تم الاحتفاظ بهما على التوالي تحت الحراسة الطبية بالمستشفى بالنسبة للشخص المصاب وتحت الحراسة النظرية بالنسبة للمشتبه فيه الثاني." "بوليسي تيرا فمشرملين فطنجة بالقرطاس وتصاب واحد فيهوم"
"علمت “كود”، من مصادر مطلعة، أن الزلزال الملكي الذي هز مصالح وزارة الداخلية، شمل قائد ملحقة إدارية بمدينة فاس من عائلة إدريس لشكر الكاتب الأول لحزب الاتحاد الاشتراكي للقوات الشعبية. وحسب المصادر نفسها، فإن الأمر يتعلق بتوفيق أمرسال إبن أخت إدريس لشكر، الذي كان يشغل منصب قائد الملحقة الإدارية البوعنانية، التابعة للمنطقة الحضرية فاس المدينة. وقد تم تنقيل القائد أمرسال إلى إحدى الداوئر التابعة ترابيا لعمالة قلعة سراغنة التي تبعد عن مدينة مراكش بأزيد من ساعة ونصف، شأنه شأن زوجته القائد التي كانت تعمل بإقليم مولاي يعقوب." "ها فين صيفطو ولد خت لشكر فزلزال التنقيلات ديال الداخلية"
"الحموشي مهلي فناسو اللي كيعطيو حياتهم باش يواجهو الارهاب. كيغامرو فيها باش المغرب ما يقيسوش التدمير. هاد النهار قرر يدير ترقية استثنائية لعنصر “اف بي اي المغرب” اللي كان غادي يموت باش وقف هاد الصباح داعشي فتيفلت وتضرب فيدو. دابا هاد العنصر من اليوم طلع درجة على اللي فيها اليوم. ماشي غير هاد الشي. العلاج والطبيب والصبيطار والتدليك… ديال هاد العنصر غادية تكلف بيها المديرية. اليوم كانت اف بي اي المغرب علنات تفكيك خلية ارهابية خطيرة كانت كتوجد لضرب عدد من البلايص فبلادنا." "الحموشي مهلي فناسو اللي كيعطيو حياتهم باش يواجهو الارهاب. ترقية استثنائية للي تضرب فتيفلت وحوايج اخرى"
"قال عصمان با، مهاجر إفريقي مقيم في المغرب، ونقابي عن  المنظمة الديمقراطية للعمال المهاجرين في المغرب، إن “وضعية عدد من المهاجرين العاملين أو العاطلين تزداد في سوء”. وأوضح عصمان لـ”كود” :”سيدنا عندو قلبو حنين على افريقيا وعطانا بزاف ديال الامتيازات سواء ف تمديد بطاقة الإقامة أو غيرها من الامتيازات”، مشيدا بـ”المحسنين المغاربة لي ساهمو مع البعض”، مستطردا :”ولكن الاغلبية حالتهم صعيبة”. وتابع عصمان :”حنا ملتزمين بالحجر الصحي ولكن كاين لي معندو باش يخلص الكرا وكاين لي معندو ما ياكل وخاص يخرج برا ضروري باش يعمر كرشو، وحنا بغينا الحكومة دير شي حل معانا”. وأكد ذات المصدر بلي “غالبية المهاجرين من افريقيا جنوب الصحراء ملتزمين بالحجر الصحي، واخا ظروفهم صعيبة”، خصوصا وأن عددهم يفوق 24 الف مهاجر. وتابع المتحدث :”الافارقة معندهومش راميد ولا CNSS كيفاش يستفدو، معندهومش وفقدو خدمتهم وتكرفصو، وكاين لي خدام ف الفران وتوقف وكاين لي خدام مصان توقفات، وملي يسالي ليهم المخزون كيبقاو حاصلين وخصهم يخرجو للبرا ويجيبو ما ياكلو”. وفي هذا الصدد صرح علي لطفي، الكاتب الوطني للمنظمة الديمقراطية للشغل،لـ”كود” بأن هذه الفئة الكبيرة من المهاجرين، يحتاجون اليوم إلى التفاتة خاصة، مضيفا :”كاينين لي توقفو عن العمل وكاينين ف وضعية صعبة”، مشددا بأن “المغرب بفعل التضامن لي دار فمواجهة كوفيد 19 فإن قادر يعاون الأفارقة المهاجرين”. وتابع لطفي :”الرسالة لي وجنها مع نقابة المهاجرين، مع رئيسها فرانك، إلى وزير الداخلية، كنطالبو من العمال والولاة توفر ليهم بعض المساعدات”. ويعيش غالبية المهاجرين في حالة من عدم الاستقرار غير المسبوق ووضعهم يزداد سوءًا فقط بسبب نقص المواد الضروريات الحيوية على وجه الخصوص: نقص الغذاء واستحالة دفع الإيجارات وفواتير المياه والكهرباء وشركة اتصالات المغرب وإنوي. وقالت الرسالة لي رسلو المهاجرين لوزير الداخلية :” المهاجرين اللي مامستفدينش  من بطاقة راميد على الرغم من جميع الاتفاقيات والوعود التي تم الوفاء بها لهم والمهاجرين لي معندهومش  CNSS ، معارفينش وضعيتهم”." "المهاجرين الأفارقة لـ”كود”: سيدنا ديما واقف معانا وكنطلبو الحكومة دير مساعدات للمهاجرين لي وضعيتهم صعيبة بزاف"
"واحد داير فيها مناضل وكيفضح كروش لحرام، صور فيديو من احد الكاراجات فمدينة ماربيا لي أغلب الطوموبيلات لي فيه بترقيم مغربي وغير الحديد الخامج، ها تيسلا ها بينتلي الرانج مابغاها بوبي، الموشكيل غير حيت هاد الناس مغاربة لاباس عليهم وكيدوزو العطلة ديالهم فالصبليون دغية عتابرهم شفارة وناهبي المال العام وكروش الحرام ووكالين رزق ليتامة، ومن نيتو كيتسائل اين الثروة وكيوري للمشاهدين بلي الثروة المغربية راها طوموبيلات فكاراجات ماربيا لي مواليهم كالسين كيشتتو فالفلوس فالصبليون، بحال هاد السيد خاصو يتعاقب ويتربى ولكن فالمغرب وفي ظل هاد الظروف الإقتصادية الحالية وفي ظل العنف الرمزي لي كيتمارس على المزاليط يوميا فالواقع، كيبقى الفايس متنفس فين يخرجوا الحقد الطبقي ديالهم، مادام أنهم معندهمش البيضات باش يصرفوه بحاجة خرى. من الطبقة الوسطى ونتا طالع الفوق ولاو كيفضلو يدوزو الكونجي ديالهم برا المغرب، طبيعي أن الإنسان الى عندو باش يبغي يكتاشف بلدان أخرى وثقافات ويدور ويجول مع راسو، ولكن راه بزاف ديال المغاربة من لي كيمشيو لسواحل الإسبانية كتلقاهم مشاو ليها العام لي قبل والعام لي قبل منو، مكاين بو إكتشاف، غير بنادم هربان من الهايش مايش والنصابة والكارديانات والسماسرية والنصب والإحتيال وغياب المرافق العمومية، والكبت والتحرش وقلة الترابي، وكيمشي يقلب على الحرية والنقى والأثمنة المعقولة والخدمات المزيانة وكيدوز كونجي في ظروف إنسانية وبميزانية منطقية ومع ناس محبين للحياة وعايشين فهاد القرن، راه كون كان هادشي هنا ماغاديش يمشي يقلب عليه الواحد فبلاصة خرى. ملي يشوف الواحد ماربيا عامرة مغاربة كيدوزو الكونجي ديالهم تما راه ماشي خاص يحس بالحقد والحسد ويعتابرهم شفارة وكروش لحرام، ولكن خاصو يحس بالحسرة كيفاش أن المغرب ماقدرش يكون وجهة سياحية مفضلة لمواطنيه لي عندهم الإمكانيات ولي كيفضلو عليه أي قنت تكون فيه غير هامش الحرية والإحترام، أن المغاربة يولي كيخرجو لبرا من اجل السياحية هادي حاجة زوينة وكتعني أن الناعورة دايرة، ولكن ملي تعرف بلي بزاف منهم راه غير هربانين من الهايش مايش وغياب البنية التحتية والمرافق والنصب والإحتيال وتعسف الكارديانات فهادي حاجة خايبة للبلاد وبزاف خصوصا انها معولة تولي بلاد سياحية." "ملي يشوف الواحد ماربيا عامرة مغاربة كيدوزو الكونجي ديالهم تما راه ماشي خاص يحس بالحقد والحسد ويعتابرهم شفارة وكروش لحرام، ولكن خاصو يحس بالحسرة كيفاش أن المغرب ماقدرش يكون وجهة سياحية مفضلة لمواطنيه لي عندهم الإمكانيات"
"المرا الاوغندية لي عندها 40 عام ولي خاصها تدخل موسوعة گينيس ديال الأرقام القياسية لكونها المرا الأكثر خصوبة في العالم، رجعات لخلق الجدل من جديد. الأطباء منعوها منعا كليا من الولادة مرة أخرى، لأن الأمر خطير على صحتها بعدما ولدات 44 طفل. مريم ناباتانزي، عندها حالة وراثية نادرة خلاتها تولد مجموعات من التوائم، 5 مجموعات تضم توائم رباعية، و4 مجموعات من التوائم الثلاثية، و6 مجموعات من التوأم الثنائي، ووصل عدد ولادها 44 واحد. أول توأم ولداتو ملي كانت عندها 12 العام، وراجلها 40 عام، لكن راجلها هرب عليها من بعد 4 سنين وخلاها مقاتلة مع الدراري في وضعية صعبة وسط الفقر." "مريم.. مرا عندها 44 طفل والأطباء منعوها منعا كليا تزيد تولد"
"قال عزيز غالي، رئيس الجمعية المغربية لحقوق الانسان، إن الجمعية تستعد لإصدار تقريرها السنوي برسم 2019 خلال الأسبوع المقبل. وأوضح غالي  بث مباشر على صفحة الجمعية على الفايسبوك:”نحتفل بالذكرى 41 في استمرار الاعتقال السنوي”. وأوضح المتحدث أن سنة 2019 تميزت بمتابعات قضائية لـ320 شخص بتهم تتعلق بالنشاط السياسي، مشيرا إلى أن التقرير وقف على حالات التعذيب ف السجون، وغايصدر تقرير على الحقوق السياسية والاقتصادية والاجتماعية. غالي كيقول بلي الجمعية تعرضات للتضييق في عدد من المناطق." "رئيس الجمعية المغربية لحقوق الإنسان: سنة 2019 عرفات 320 متابعة قضائية في ملفات سياسية وتضييق على العمل النقابي"
"عن الصباح:   قررت الجامعة الملكية المغربية لكرة القدم وضع برنامج مبكر لاستعدادات المنتخب المغربي للمشاركة في مونديال روسيا في الصيف المقبل.   ومن المقرر أن يعقد فوزي لقجع، رئيس الجامعة، اجتماعا مع الفرنسي هيرفي رونار، مدرب المنتخب المغربي، لتحديد برنامج العمل تحضيرا لمشاركة الأسود في كأس العالم.   وطالب منير الحدادي، المغربي الأصل والحامل للجنسية الإسبانية، بتسريع وتيرة ملفه لدى «فيفا» لتمكينه من المشاركة في مونديال روسيا." "لقجع بدا بكري التحضير لمشاركة الأسود في المونديال.. والحدادي هدف الجامعة المقبل"
"المسؤولين في مهرجان السينما ديال مراكش ماعاقو بالقالب لي دايرين المغنيتين التوام صفاء وهناء لي استغلو الحدث السينمائي في الترويج لأغنيتهم الجديدة حتى قراو مقال “كود”. وعلمت “كود” أن صفاء وهناء تمنعو من المرور من الطابي روج النهار الأخير من المهرجان في دورتو 18، بسبب الترويج لأغنيتهم في لقاء خاص بالسينما، وبسبب السروال القنضريسي لي تصورو به وسط قاعة عرض الأفلام وهو نفس السروال لي صورو بيه الفيديو كليب ديال اغنيتهم “خوكم” مع باعزية. التوام معجبهمش الحال، مع العلم أن الأصل هو هذا، هما مغنيات الا تعرضتو خاص يكونو معروضات باش يتفرجو ويشوفو شنو واقع، ماشي يديرو مابغاو." "صفاء وهناء منعوهم من الطابي روج فآخر نهار من مهرجان الفيلم فمراكش.. وها علاش"
"فضيحة أخرى بالنادي المكناسي لكرة القدم، لي كايلعب بالقسم الهواة. هاد الفريق، الذي صال وجال، فاش كانوا الرجال الحقيقيين كايسيروه رجع عرضة لأطماع السماسرة وأصحاب الدسائس والمصالح الانتخابية والسياسوية الرخيصة. العبث والكراهية وصلات للأسف، إلى حد أن جوج المكاتب حضروا للماتش ديال تواركة البارح الاحد، ما شي يقدموا الدعم والمساندة لفريق العاصمة الإسماعبلية، لا، جاو باش واحد يطعن ويقدم اعتذار ضد الاخر، بمعنى اصح أن واحد ما حاملش يلعب المنافس ديالو هاد الماتش من أصلو، لي خسر فيه الكوديم. الفريق الأول كيمثلو رضوان مرزاق، لي قدم استقالتو فجمع عام سابق، وتراجع عنها، والثاني لابوخديجة، الرئيس لي تنتخب حتا هو في جمع عام ثان، وهو مسنود من طرف محمد بلماحي، رئيس المكتب المديري فالمرة الأولى. هاد الرئيس ديال المكتب المديري، هو لي جاب عون قضائي بملعب الخطاطيف، باش يطعن ويقدم اعتذار، باغي الماتش ما يتلعبش، لأنه كيعتبر أن الرئيس رضوان مرزاق معندوش الصفة القانونية، واتهموا باحتلال ملعب الخطاطيف. لكن مندوب المباراة رفض يتسلم منو الطعن. محمد بلماحي، رئيس المكتب المديري دار بلاغ وعمموا على الصحافيين كيأكد فيه أن الفريق الثاني قرر تقديم اعتذار لوجود قوة قاهرة تتمثل في احتلال الملعب من قبل الفريق الأول. واش هاد الحالة تنطبق عليها قوة قاهرة، بحال زعما راح الكوديم في حرب ضروس اولا الرعد والشتا والفيضانات فالملعب ولا شي مصيبة ضرباتو. الكوديم عندو جوج فراقي وجوج مكاتب مسيرة، ويقدر يرجعو ثلاثة، بعدما أكد محمد بلماحي، أنه عندو الصلاحية باش هو يعين رئيس جديد، باعتبارو رئيس جمعية متعددة الفروع. بلماحي ما واقفش عند هاد الحد، ولكن هدد يمشي محكمة التحكيم الرياضي الدولي، إلا ما تدخلاتش العصبة الوطنية للهواة باش تعرض رضوان مرزاق على لجنة الأخلاقيات وتوقفو. دابا فين هيا مصلحة النادي المكناسي من هاد شي كامل. علاش هاد الناس ديال مكناس ما يتفاهموش، ويعطيونا فرقة تمثل مدينتهم غير بالقسم الثاني، بلا الأول، لي رحع بعيد المنال على المكناسيين. نرجعو للعصبة الوطنية للهواة، لي كيترأسها جمال سنوسي، رئيس سطاد المغربي. هاد الرئيس بأن ضعيف بزاف. رئيس عصبة ماقدرش يحل مشكل فريق كينتمي ليه، ورمى هاد الملف في معارك الجامعة وتناسى أن فوزي لقحع، رئيس الجامعة يالاه تكلم على استقلالية العصبة الجهوية وضرورة تحمل مسؤوليتها في اتخاذ القرار فالجمع العام الأخير. هاد رئيس العصبة، لي تنتاخب لولاية ثانية، بين على الضعف ديالو فملف بسيط، كيفاش غادي يحل مشاكل عويصة. يقدر يبرر بلماحي تدخلو في فرع كرة القدم بكونه يطبق القانون باعتباره كيترأس جمعية متعددة الفروع، وصية على جميع الفروع، لهذا من واجبه السهر عليها إداريا وماليا. نقدرو نفهموا هادشي كامل، لكن بلماحي بزاف ديال المرات قفز على القانون، وهو رئيس المكتب المديري لأزيد من ثماني سنوات، وتعرض لانتقادات كثيرة. وهادشي معروف وما خفي على حد. وزايدون، المشكل ما شي فهاد الشي، بل في كون الكوديم أصبح عرضة لأطماع انتخابوية وسياسيوية أكثر من باقي الفروع. أحزاب سياسية تهافتت عليه منذ فترة. بلماحي وأبو خديجة من الاستقلال ورضوان مرزاق، أو لي كايساندو من الاحرار ورئيس المجلس البلدي، عبد الله بوانو، لي كايتفرج هاد ليامات على حال الكودبم، من البيجيدي. هادوا بالتأكيد عارفين أشنو بغاو بالضبط. حزب باقي يبقا مسيطر ومتحكم فالفرقة، واش طمعا فالتسيير أو فذيك لابيل في الله اعلم، وحزب باغي حتا هو يدخل المعمعة يعرف شنو كاين، إما يضيق الخناق على المنافس ديالو أو يستافد حتا هو من الفرقة كورقة انتخابية على الأقل. وحزب كيتفرج قبل أن ينقض على الفريسة، لي هي أصلا مكسورة الجناحين ولا تستطيع المشي بالكاد، والضحية هوما دوك المكناسيين الغيورين، لي ما عندهم لا ناقة ولا جمل فالسياسة وما يجي منها. باغيين فقط يشوفو الكوديم بحال فراقي أخرين كينشطو المدن ديالهم. هذه هي الحقيقية بكل أسف." "فضيحة أخرى بالكوديم. فريق حضر للملعب ومعاه عون قضائي ورئيس لعب الماتش بزز وخسر.. واش بلماحي ورا هادشي كامل"
"مراد المتوكل، المنسق الإعلامي ديال  الجامعة قدم استقالتو اليوم الخميس لأسباب عائلية. الجامعة الملكية المغربية لكرة القدم عينات مراد المتوكل في لجنة التواصل مع المنتخب الوطني بلاصت دنيا لحرش. وحسب مصدر مقرب من الإعلامي المتوكل، فإن سبب الاستقالة راجعة لظروفه العائلية وعدم رغبته في العمل بشكل يومي بالجامعة، الشي اللي خلاه يقدم مقترح جديد، باغي يخدم غير فالأيام اللي كان يكون فيها المنتخب الوطني في كونصوتراسيون أو فالماتشات. وحسب هاد المصدر، فإن الجامعة غادي تنظر في هاد المقترح قبل ما تقرر في قبول أو رفض الاستقالتو." "عاجل.. المنسق الإعلامي ديال الجامعة استاقل"
"علنات نادية لاركَيت في ساعات متأخرة من ليلة الاربعاء على وفاة راجلها نور الدين الصايل، المدير السابق للقناة الثانية والمركز السينمائي المغربي. الصايل كان تصاب بكورونا مؤخرا في باريس، وكانت حالتو صعيبة بزاف، ومات لبارح وهو في عمرو 73 عام. وودعاتو مراتو الصحافية السابقة بكلمات قوية ومؤثرة وقالت أنها غادي توفى بالوعد لي قطعاتو معاه، انها غادي تسهر على ولدهم سليمان، وغادي تبقى قوية، وغادي تحتافظ باسرارو. واضافت نادية في تدوينتها لي نشرات في حسابها على فيسبوك: هاد السنيفيل العظيم… رحل. نور الدين الصايل كان بسيط، شجاع، ونزيه. هاد الراجل لي كات سابق وقتو كان متميز جدا.. وغادي يماركي بلادو الى الابد. وختمت نادية لارگيت تدوينتها بالقول: قصة حبنا كانت كتبان مستحيلة وهكاك دامت 20 عام.. ارقد بسلام. “نادوش” ديالك. " "وفاة نور الدين الصايل بكورونا.. مراتو نادية لاركَيت ودعاتو بكلمات قوية – تدوينة"
"شاركت المغنية كريمة غيث تصاور جديدة على حسابها في انستكَرام مع الممثل والمغني أسامة البسطاوي، من شوتينكَ جديد داروه في الصحرا. كريمة غيث لمحات أنها كيجمعها مع أسامة عمل جديد، ولكن ما عطاتش التفاصيل عليه. وعلى حسب التبركيكة لي جابت “كود”، العمل هو أغنية جديدة بين الطرفين. أسامة البسطاوي اكتفى بوضع قلوبة على التصاور لي نشرت كريمة، بلا ما يفسر للمتتبعين ديالهم اشنو طبيعة العمل لي كيجمعهم. https://www.instagram.com/p/CJO1b8NJ_tw/ https://www.instagram.com/p/CJRaUeFJ-An/" "من بعد نجاحهم كثنائي.. كريمة غيث وأسامة البسطاوي في عمل جديد – تصاور"
"ذكرت تقارير إخبارية هولندية، أن مصالح الشرطة بمنطقة زيبورغ (ضواحي العاصمة امستردام) عثرت، زوال السبت الماضي، على جثة مواطن مغربي داخل منزل اسرته، التي كانت في اجازة. وأضافت التقارير ذاتها، أن الجثة تحمل آثار عنف وتم إيداعها المستشفى من أجل اخضاعها للتشريح طبي حسب مجريات التحقيق، كما تم رفع بصمات من عين المكان، حيث تشتبه الشرطة في دوافع جنائية وراء الواقعة." "لقاو جثة مغربي عليها أثار عنف في أمستردام والبوليس حايرين بين المافيا واليمين المتطرف"
"علمت “كود” من مصدر مطلع أن الوزاني الشاهدي، محامي بهيئة فاس، يبحث عن صيغة “قانونية” لتقديم الثنائي لي شاركو في إنتاج أغنية الراب “عاش الشعب”، مع الكناوي المتابع في حالة اعتقال بتهمتي “سب موظفين وإهانة هيئة منظمة”، (لتقديمهم) إلى تأكد أنهم من المبحوثين. وقال الوزاني لـ”كود” إنه :”يبحث رفقة محامي عن صيغة باش يسلمو هاد الجوج ريوسهم للأمن الى تبين أنهم مبحوث عنهم، ويدافع عليهم”. الرابور الگناوي واحد من المغنيين ديال “عاش الشعب” اللي محيحة فاليوتوب تقرر متابعتو فحالة اعتقال. ودابا راه فحبس العرجات ضواحي الرباط وقد حددت اولى جلسات محاكمتو يوم 14 نونبر الجاري. دابا الامن كيقول باللي كانت مذكرات بحث عليه فقضايا اخرى، وان هاد الشي ما عندو علاقة بالاغنية. جريدة “الأحداث المغربية” كتبت مقالا في صفحتها الرئيسية، ديال عدد يوم أمس، بعنوان ”عاش الشعب..عاش الملك..عاش المغرب.. وماتت الرداء”، وطالبت بالتسامح معهم. ودبا مزال ممعروفش واش الزعر وولد الگرية مبحوث عليهم ولا لا." "بعد اعتقال الرابور الگناوي.. محامي لـ”كود”: الى كان الزعر وولد الگرية مبحوث عليهم غادي نقلبو على صيغة باش يتقدمو للأمن"
"البارح في ليل كان الحفل الأسطوري “ميت غالا” لي كيدار سنويا في نيويورك كيكونو فيه جميع النجوم لي يقدرو يطيحو ليكم على البال.  ومن بين العشرات كان الرابور المغربي كريم خربوش المعروف بفرانش مونتانا حاضر ناضر وداز في طابي غوج وخطف الأنظار.  الكازاوي الودادي اختار داكشي تقليدي وكلاص، وبان بحال شي خليجي بزيرو فوق راسو. لكن لبسة فيها لمسات مغربية.  الحفل أسسه إليانور لامبيرت، شخصية اجتماعية عامة، وعقد لأول مرة في عام 1948، لتشجيع التبرعات لمعهد الأزياء في نيويورك، ويحتفل الحدث هاد العام بعيده الـ71." "المغربي فرانش مونتانا خطف الأنظار في حفل أسطوري فيه النجوم العالميين في ميريكان -صور"
"ما كيدوز الممثل رفيق بوبكر حتى فرصة باش يعبر لمراتو مريم على الحب ديالو، وهادشي لي دار في حسابو على أنستگرام. رفيق بوبكر نشر تصويرتو مع مراتو وكتب عليها: “اخترها قوية لتخرجك من محنتك في اليوم الذي يتركك فيه الجميع”. مرات بوبكر كانت وقفات مع راجلها في المحنة لي دازت عليه، بسبب فيديو تسرب ليه من جلسة خاصة، ولي بسبابو دوز 24 ساعة في الكوميسارية، وخرج بكفالة وباقة قضيته عند البوليس. " "رفيق بوكر فرحان بمراتو: اختارها قوية باش فالوقت لي يتخلى فيه عليك الجميع تلقاها -تدوينة"
"عرفات “كود” من مصادر محلية أن سبيطار الحومة فحي سباتا/سراميطو تقاسو فيه طبيب وجوج فراملية وسيكيريتي بفيروس كورونا المستجد. وحسب نفس المصادر، فقد تقرر إغلاق المستوصف لمدة 15 ليوم، حتى يتم إجراء التحاليل المخبرية لجميع المخالطين، واللي كيتكونو من المرضى اللى كيجيو للسبيطار بالإضافة للأطر الصحية اللي كتشتغل فيه، وممكن النتائج تبين على إصابة أشخاص خرين. وتسجلات لبارح فالعاصمة الاسماعيلية 13 إصابة جديدة بالفيروس، وهكذا وصل عدد الناس اللي كيتعالجو فيها ل126، من أصل 334 إصابة سجلاتها المدينة منهار بان فيها الوباء." "بعدما تقاصو فيه طبيب وجوج فراملية وسيكيريتي.. سبيطار دالحومة تسد فمكناس"
"علنات المديريات الجهوية للصحة فجميع الجهات فالمغرب، باستثناء جهة كازا سطات، على حالات الإصابة بفيروس كورونا المستجد فالأقاليم ديالها فهذ 24 ساعة الأخيرة، يعني من الستة ديال لعشية دلبارح الإثنين حتى للستة دالعشية داليوم الثلاثاء. اليوم سجلات جهة درعة تافيلالت أعلى عدد ديال الإصابات، بحيث سجلات 69 إصابة جديدة، وهذ الرقم المرتفع راجع لبؤرة الحبس ديال ورزازات اللي سجلات 66 إصابة، حسب بلاغ المديرية العامة لإدارة السجون وإعادة الإدماج، باش يوصل عدد الإصابات فالطوطال فالجهة ل155. كذلك سجلات اليوم جهة طنجة تطوان الحسيمة عدد كبير دالإصابات، اللي وصل ل43 إصابة، وهذشي راجع، حسب ما قال مدير مديرية الاوبئة والوقاية من الأمراض، فندوة اليوم مع الستة، لمجموعة من البؤر فالجهة، حيت تسجلات 14 لإصابة جديدة فجوج بؤر صناعية فطنجة (وصلات البؤر ل94 فالمجموع)، بالإضافة لتسجيل 14 إصابة جديدة فبؤرة صناعية فالعرايش (62 فالمجموع)، باش يوصل العدد الإجمالي للإصابات فالجهة ل426 إصابة. وبالإضافة لهذشي تكلم اليوبي اليوم على إصابات جديدة فبؤرة فكازا، وهذشي اللي خلا العدد الإجمالي دالإصابات فيها يطلع من 840 حتى ل855 إصابة، بلا مانعرفو المزيد من التفاصيل بخصوص الأقاليم الأخرى. وجهة فاس مكناس سجلات 17 إصابة بفيروس كورونا اليوم، 15 منها تسجو ففاس، وجوج فمكناس وتازة. واليوم تسجلو جوج وفيات فقط، بجوجهم تسجلو فمراكش اللي ما عرفات فهذ 24 ساعة اللخرة حتى إصابة جديدة. أما الجهات الاخرى فماسجلاتش شي جديد كبير، باستثناء تسجيل ارتفاع ملحوظ فعدد حالات الشفاء، وكل جهة ورزقها. أما بالنسبة للتفاصيل ديال الإصابات فالأقاليم، نتكلمو بعدا على جهة مراكش آسفي اللي كتجي فالمركز الثاني بعد جهة كازا سطات ب739 حالة مؤكدة، وهو عدد الحالات اللي ماتغيرش من لبارح لليوم، بالحق تسجلات كي قلنا جوج وفيات جديدة، باش يوصل عدد الوفيات ل38 وفات فالطوطال، وكذلك تسجو 6 حالات تعافي باش يوصل المجموع ل67 حالة، وبقات الإصابات موزعة على هذ الشكل: مراكش 470، الرحامنة 215، الحوز 26، شيشاوة 23، قلعة السراغنة 3، الصويرة 2، واليوسفية وآسفي 0 حالة. فالمركز الثالث كتجي جهة فاس مكناس اللي سجلات 17 لحالة جديدة، باش تبلغ فالمجموع 463 حالة، و24 ماتو بلا مايتسجلو وفيات جداد اليوم، و80 تشافاو. وبخصوص الحالات المسجلة فالأقاليم فتسجلات 297 ففاس، 100 فمكناس، 43 فتازة، 18 فإفران، 11 فصفرو، 7 فتاونات، 3 حالات فمولاي عقوب، حالة فالحاجب، و0 حالة فبولمان. فالمركز الرابع كتجي جهة طنجة تطوان الحسيمة اللي سجلات اليوم 43 إصابة جديدة، باش يوص العدد الإجمالي للإصابات ل 426 إصابة، منها 51 متعافين، و15 وفاة، وهذو التفاصيل: 293 إصابة بطنجة، 62 إصابة بالعرايش، 57 إصابة بتطوان، 13 إصابة بالحسيمةد إصابة واحدة بوزان، و0 إصابة بشفشاون. فالمركز الخامس، كتجي جهة الرباط سلا القنيطرة، اللي سجلات اليوم غير حالة وحدة جديدة، باش يبلغ عدد المصابين 281 إصابة، عدد الوفيات ماتغيرش واللي هو 10 وفيات، وحالات الشفاء طلعات ل115 لحالة، وبالنسبة للإصابات فالأقاليم فالرباط بلغات 119 إصابة، الصخيرات تمارة 81، سلا 50، القنيطرة 23، الخميسات 7، سيدي سليمان حالة واحدة، وسيدي قاسم صفر حالة. فالمركز السادس كاتجي الجهة الشرقية بعدما تزادت عندها 2 حالات إضافية اليوم، باش يوصل عدد المصابين فيها ل157 حالة مؤكدة، بالنسبة للوفيات فبقى العدد كيما هو واللي هو 8 دالوفيات، واللي تشافاو حتى هوما بقاو ف 16 حالة شفاء. بالنسبة للتوزيع: وجدة أنكَاد 56، الناظور 39، بركان 37، تاوريرت 9، كَرسيف 8، الدريوش7، وجرادة صفر حالة. المركز السابع جات فيه جهة درعة تافيلالت، بمجموع 155 حالة مؤكدة، وبالتالي تزادت فيها 69 إصابة من لبارح لليوم، وطلعات عدد حالات الشفاء ل22 فالمجموع، وبقا عدد الوفيات هو هو والي هو 2 حالات. أما بالنسبة للحالات المسجلة فكل إقليم الحالات فالأقاليم مسجلة 98 فورززات، 46 فميدلت، 5 فالرشيدية، 5 فزاكَورة، وحالة وحدة فتنغير. المركز الثامن من نصيب جهة بني ملال خنيفرة اللي تزادت فيها اليوم غير حالة وحدة، باش يوصل العدد الإجمالي ل62 حالة مؤكدة، كذلك تزادت حالة شفاء وحدة باش يوصل العدد ل13 حالات شفاء، أما الوفيات فبقاو ف6 حالات. وبالنسبة للحالات فعدد الأقاليم فتسجلات 25 فخريبكَة، 21 فآزيلال، 10 فالفقي بنصالح، 4 فبني ملال، وحالة وحدة فخنيفرة. المركز التاسع جات فيه جهة سوس ماسة اللي ماتبدل فيها والو من لبارح لليوم، بحيت بقات مسجلة فيها 47 حالة، منها 5 وفيات و13 واحد تشافا، وتوزعات هذ الحالات على أكادير إداوتانان ب22 حالة، إنزكَان آيت ملول ب18 حالة، طاطا ب4 حالات، اشتوكة آيت باها ب2 حالات، تارودانت بحالة وحدة، وتيزنيت ب0 حالة. فالمركز العاشر كتجي فيه الأقاليم الجنوبية اللي ما سجلات حتى شي جديد، جهة العيون الساقية الحمرا مسجلة أربع إصابات فإقليم بوجدور وكلها تعافات، ثم جهة الداخلة واد الذهب اللي مسجلة 2 إصابات فإقليم واد الذهب، تعافات منها حالة وحدة، وجهة كَلميم واد نون، اللي مسجلة حالة وحدة مؤكدة فكَلميم، وهذ الحالة تم الشفاء ديالها. و”كود” غتتكلف بتزويدكم بآخر المعطيات بخصوص أعداد الإصابات فالأقاليم فجهة كازا سطات، بالإضافة للإصابات فعمالة الدار البيضاء، مباشرة فاش تعلن عليها المديرية الجهوية. وبالنسبة للمجموع، محمد اليوبي، مدير مديرية الأوبئة والوقاية من الأمراض، علن فالندوة داليوم الثلاثاء مع الستة دالعشية على تسجيل 3209 حالة دالإصابة بكورونا فالطوطال، منها 145 وفاة، و393 واحد تشافا." "ورززات سجلات أكبر عدد دالإصابات بكورونا اليوم والوفيات اللي علنو عليهم اليوم كاملين تسجلو فمراكش.. وها تفاصيل خرى دالإصابات فجميع جهات وأقاليم المغرب"
"كشفو مسؤولين فهايتي أن 200 حباس ما زال هربانين، من بعد نهار على الهرروب دياهم من حبس قريب للعاصمة بور أو برنس، وهذ العملية ماتو فيها 25 واحد، من بينهم 6 دالمحابسية ومسؤول فالحبس. والخميس هربو من حبس “كروا دي بوكي” 400 واحد، النص فيهم تشد وشي وحدين ماتو، و200 دابا اللي باقيين هربانين. وكشف فرانتز إكزانتوس، وزير الدولة للاتصال، أنه تم القبض على السجناء اللي كانو هاربين فكاميو، ومعاهم حراس مسلحون، “والبوليس دايرين جهدهم باش يقلبو على اللي بقاو”، كيف قال. وزاد: “كان من بين القتلى بعض المواطنين العاديين الذين قتلهم المساجين أثناء فراراهم”، وكانو بانو ففيديوها جثث مرمية فباب الحبس ديال 3 أشخاص على الأقل. ومن بين الحباسة اللي ماتو فهذ العملية زعيم عاصبة سمينو أرنيل جوزيف، تقتل بالقرطاس الجمعة، عند نقطة تفتيش تابعة للشرطة تقع على بعد 120 كلم شمال السجن." "هربو 200 دقة وحدة وماتو 25.. هروب جماعي من حبس داير روينة فهايتي"
"بعد 32 سنة من الزيارة التي قام بها بابا الفاتيكان، يوحنا الثاني، الى المغرب، أعلن فينتشينسو ابيناتي، القنصل الفخري للمملكة المغربية بمدينة باري بجنوب ايطاليا، أن البابا فرنسيس سيقوم بزيارته الأولى للملكة المغربية. أبيناتي لم يكشف في تصريحاته التي خص بها موقع “توري ويب” المحلي ببلدة توري في اقليم باري، تاريخ هذه الزيارة، لكن أكد أنه ستكون في الأشهر المقبل. تفاصيل اخرى تقرؤنها في عدد جريدة “اخبار اليوم” الصادر نهاية الاسبوع الجاري." "بعد 32 سنة من زيارة يوحنا الثاني للمغرب. الملك محمد السادس غايستقبل البابا فرنسيس"
"الفنان الكوميدي كَاد المالح فضل أنه مايدويش بشكل نهائي على اصابتو بفيروس كورونا رغم أن مجلة public الفرنسية كشفات الخبر، والصحف العالمية تداولاتو . المغربي المقيم في فرانسا ولي عندو الجنسية الكندية محافظ على الطاقة الايجابية وكيشارك مع المتتبعين ديالو عبر حسابو على انستكَرام، غير الموسيقى والروابط ديال الضحك والنشاط. حاليا كَاد المالح بصحة جيدة والفيروس مابقاش فيه، وبحال ديما كيحاول يخلي حياتو الشخصية بعيدة على مواقع التواصل الاجتماعي." "كينشر غير الطاقة الإيجابية.. كَاد المالح اختار ماهدرش على اصابتو بكورونا فمواقع التواصل"
"زيارة الملك لكازا باقة مأجلة. فحسب ما علمته “كود”، فإن الملك محمد السادس ما زال لم يحل بالعاصمة الاقتصادية، التي ينتظر أن يقوم فيها بعدة أنشطة ذات طابع اجتماعي واقتصادي، أبرزها تدشين الخط الثاني الخط الثاني لترامواي الدار البيضاء، الذي سيربط بين حي سيدي البرنوصي عبر الحي المحمدي ودرب السلطان مرورا بشارع 2 مارس ثم شارع أنوال باتجاه شارع عبد المومن. وكان أول نشاط قام به الملك، بعد عودته إلى أرض الوطن، تمثل في زيارته، الاثنين الماضي، لعدد من المشاريع المندرجة في إطار برنامج تأهيل المدينة العتيقة للرباط، أحد نقاط قوة البرنامج المندمج “الرباط مدينة الأنوار، عاصمة المغرب الثقافية”، الذي أطلقه الملك في 12 ماي 2014. يشار إلى أن سلطات الدار البيضاء، ومنذ نهاية الأسبوع الماضي، شرعت في اتخاذ ترتيبات مكثفة لتأمين الزيارة، التي ما زال موعدها لم يحدد بعد." "زيارة الملك لكازا باقة مأجلة"
"الحرب على “كورونا” فيروس معندهاش حد مع السلطات المحلية والقوات العمومية، سواء بوليس او جدارمية أو أجهزة أخرى موازية. عدد الموقوفين الذين لم يحترموا “حالة الطوارئ الصحية” على مستوى مدينة فاس تجاوز 21 واحد. وقالت مصادر “كود”، إن الموقوفين أحيلوا جميعا على أنظار النيابة العامة لدى المحكمة الابتدائية بالمدينة، ووجته لهم تهم تتعلق بـ”عدم التقيد بالأوامر والقرارات الصادرة عن السلطة العمومية الخاصة بحالة الطوارئ الصحية”. وأوقف المتهمون منذ إعلان عن حالة الطوارئ الصحية في أماكن مختلفة بمدينة فاس ونواحيها، وذلك في إطار التدابير الاحترازية التي تقوم بها مختلف السلطات المحلية والأمنية. مصادر “كود”، أكدت أن النيابة العامة تحيل جميع الحالات المتعلقة بعدم احترام حالة الطوارئ على المحاكمة." "الحرب على “كورونا”.. اكثر من 21 واحد تشدو فشوارع فاس حيث محترموش حالة الطوارئ الصحية"
"واش غادي المغرب يرفع حالة الطوارئ الصحية ف20 ماي؟ هاد الشي داير ومحرك. الوضعية الوبائية المستقرة نوعا ما هي اللي خلات هاد الفرضية كدور. غير هاد لشي ماشي محسوم. هاد الشي اللي اكدو ل”كود” مصدر من وزارة الداخلية. المصدر قال ل”كود” “ما يمكنش لينا نحسمو فهاد التاريخ بشكل نهائي”. اي ممكن اه وممكن اللا. المصدر ذكر “كود” بتصريح وزير الداخلية، عبد الوافي لفتيت، البارح اللي قال فيه خلال اجتماع لجنة الداخلية بمجلس النواب، بأنه مايمكنش نعرفو وقتاش غادي نخرجو من الحجر الصحي. وكان وزير الداخلية قد توقع أن تكون الأيام المقبلة صعبة بسبب “كورونا”، موضحا أنه لا يتضح أنه سيكون هناك حل قريب، وهو ما يتطلب التعايش مع هاد الجايحة. دابا كاين تخوف من عودة للفيروس وكاين توجه كيقول بعد رمضان والعيد ممكن المغرب يبدا تطبيق رفع حالة الطوارئ الصحية بتدرج. غاديين نكونو بحال كاع دول العالم ونديرو هاد الرفع علي 4 مراحل او 4. هاد الشي كيعني ان عيد الفطر غاديين نديروه فديورنا زمن كورونا" "واش غاديين نعيدو بلا “كورونا”؟ الداخلية لـ”كود”: مايمكنش نحسمو بأن رفع حالة الطوارئ غادي يكون ف 20 ماي"
"مزارع هندي سميتو شيام لال ياداف عندو 74 عام عاش 5 سنين وكَرن وسط راسو معروف علميا بـ”القرن الذهني” أو “قرن الشيطان”.  قصة شيام لي قرر  يحيد الكَرن بواسطة عملية جراحية بدات هادي سنوات بعدما ضرب راسو، هاد الضربة تطورات لورم لكن هو ماتسوقش ليها وبقى عايش عادي، كان غير كيقول للحلاق يخلي ليه الشعر باش ماتبانش.  مع مرور الوقت الورم تطور وكبر وولا على شكل كَرن الطول ديالو 10 سنتيم والحجم ديالو كل مرة كيزيد يكبر ويطوال وهادشي لي خلاه يدق أبواب الأطباء طلبا للمساعدة. وكشف الأطباء أن الكَرن مكون من الظفار ديال الرجلين والشعر. والمصدر ذاتو قال أن هاد الأشكال ديال الأورام هي حميدة في الغالب لكن كاينة امكانية تولي خبيثة الا مكانش العلاج.  " "راجل خرج ليه گرن ديال الشيطان فراسو.. مكون من ظفار الرجلين – تصاور"
"علمت “كود” باللي بدات الاجراءات الفعلية هاد السيمانا باش يوجدو عودة لمغاربة اللي حصلو برا بسباب “كورونا فيروس”. مصدر “كود” قال باللي بدات المراسلات فهاد الشي بين المؤسسات المختصة: الداخلية والخارجية والصحة والنقل الجوي. مصدر “كود” قال باللي بدا تجهيز بنيات استقبال هاد الناس. هاد البينات وفق مصدر اخر ل”كود” واجدة من بدية الجايحة وما خدماتش. ما حتاجاتهاش الدولة كلها. كاينين معاهد واحياء جامعية ومراكز الشباب وشي اوطيلات. هاد السيمانا غاديين يحسمو وفق مصدر “كود” ف”حصر سيمات اللي غاديين يجيو وعمرهم وحالتهم الصحية، اي واش عندهم سوابق صحية. طبعا كاينة حاجة اخرى هي كي دايرة القضية فالبلاد اللي فيها. واش كورونا فيروس محيحة ولا اللا. توقع مصدر “كود” باللي هادو اللي غاديين يدخلو كلهم غاديين يديرو ليهم “الزامية الحجر” اي عندهم 14 يوم فهاد البلايص دالاستقبال طبعا ماشي كلشي غاديين يدخلو السيمانا الجاية. غادية تكون دفعات. سبتة ومليلية ومن بعد اسبانيا غادية تكون هي اللولى لانها قريبة وممكن فحالات ما تحتاجش حتى للطيارة. ممكن نقل مغاربة فباطو لطنجة اما سبتة ومليلية غير كار يجيبهم. وفق مصادر متطابقة ل”كود” فعدد المعنيين لحد الان بهاد الشي فايت 45 الف مغربي وغادي يطلع بزاف ايلى قررو الطلبة اللي كيقراو فاوربا يدخلو. غير هادو على حساب واش غاديين يديرو امتحانات واش باقية عندهم لقراية فالدول اللي فيها ولا كلشي غادي يتأجل. غير هاد الشي غادي يتقام على المغرب غالي ايلى كانت الدولة مكلفة بيه. ميريكان ما تكلفاتش بيه. علاش خاص هاد الشي يكون على حساب الدولة. خاص الرحلة تكون على حساب المواطن. واحد سافر وخرج من حقو يرجع. هو اصلا عندو تذكرة ذهاب واياب. ايلى مع لارام مزيان ولكن ايلى كان مع شركة طيران اخرى خاصو يخلص من جيبو. ثم هاد القضية ديال الزامية الحجر 14 يوم ما عندها معنى دابا. كاين تيست سريع دابا. اللي دخل وبغاه يخلصو ولا يتافقو مع دول فيها هادو بحال فرانسا او اسبانيا ويديروه قبل ما يجيو للمغرب. بحال هاد الشي غادي ينقص مصاريف كثيرة بزاف للدولة. هي دابا كتخسر فلوس من خلال اوطيلات وماكلة. ممكن جدا يديرو التيست قبل ما يجيو. من بعد يمشيو يديرو حجر فديورهم. دابا اصلا المغرب كولو حجر صحي. المغرب خسر بزاف فهاد القضية. خاص يتحاسب اللي كان سبابها. اللي رفض يدخل لمغاربة لبلادهم. حتى ولينا ضحكة. كان العالم كيهدر علينا بصناعة الماسكات ووو ودابا بدولة رافضة مواطنيها. باسبور مغربي ما صالحش يدخل للمغرب. خاص اللي دخلو يدعيو الدولة المغربية. راها شوهة عالمية. احتجاجات ورسائل لرئيس الدولة ومصايب كحلى وصافي. وزاد تصريح بنعرفة الغبي فالقنوات العمومية شعل الناس باش قال حتى تفتح الحدود عاد يرجعو. واش محتاجينك بعد ما تفتح الحدود؟ تعطلنا بزاف بلا فايدة" "سكوب. لمغاربة اللي حصلو برا غاديين يدخلو السيمانا الجاية. توقع الزامية الحجر وتوجدات احياء جامعية ومراكز الشباب… باش تستقبلهم"
"عرفات بلدة بور”غونوفو” بنواحي مدينة “بياتشينسا” إستنفار أمني و حالة كبيرة من الهلع ،بعد قيام طفل مغربي فعمرو 14 عام بسرقة سيارة الأب ديالو، وصاكها مع 4 من صحابو. وذكرت الصحافة المحلية، أن الطفل المغربي تفاجأ وهو كيدور بالسيارة مع الصحاب والصحابات، بقيام وحدة أمنية تابعة لمصالح “الكربنييري” بإيقافو فضواحي المدينة، إلا أن راسو قاسح، ورفض يمتاثل لأوامرهم بالتوقف، الشيء لي أدى لفرارو ومطاردة الوحدة الأمنية ليه لمسافة طويلة، وماوقفش حتى وصل لمنطقة غابوية، وطلق رجليه للريح ومعاه جوج من صحابو لي حتى هما من أصول مغربية، لكن بقاو جوج بنات من صحاباتهم فاالسيارة، وحدة إيطالية والاخرى رومانية حيت فظلو يسلمو راسهم على الهرب. هذا وبعد عملية تمشيطية قامت بيها المصالح الأمنية فالغابة الي هربو ليها  المراهقين الثلاثة، لقاوهم وشدوهم بتهمة مقاومة رجال الأمن وعدم الأمتثال لأوامرهم، وتم حجز السيارة لمدة شهر." "جيل قيمش. مراهق مغربي سرق لباه طونوبيلتو ورونها مع صحابو فمدينة بالطاليان "
"قال نائب وزير الهجرة بحكومة مليلية المحلية عبد الرحيم محمد، أن الكثير من القاصرين المغارلة الذين يفرون لمليلية، يأتون هربا من التجنيد الإجباري الذي سنه المغرب. وأضاف عبد الرحيم أن هناك أسباب أخرى تدفع هؤلاء القاصرين للرحيل نحو مليلية، لكن الهروب من التجنيد أحد هذه الأسباب. طبعا هاد السيد غير كيخربق، لأن هاد القاصرين واخا يعفيهم المغرب من التجنيد ماغاديش يرجعو، حقاش هوما مشاو لمليلية لتحسين وضعيتهم الاجتماعية ولا علاقة للتجنيد بهادشي. عبد الرحيم محمد قال أن عدد القاصرين المغاربة فمليلية وصل ل1200 قاصر، موزعين على عدد من مراكز الايواء." "الصبليون ولاو يختارعو اسباب وهمية: القاصرين المغاربة لي كيدخلوا لمليلية كيجيو هاربين من التجنيد الاجباري"
"الفيسبوكيون المغاربة استقبلو الإيموجي الجديد دالرياكسيون على المنشورات فالموقع الأزرق بالضحك والساركازم، من بعد ما لونصاتو شركة فيسبوك هاد الأيام باش تسمح لمستعملي الفضاء يتضامنو مع بعضهم فهاد الفترة ديال جايحة كورونا. بزاف منهم موديفياو تصويرة الإيموجي اللي هاز قلب فيديه، وبدلو القلب بالحشيش والشراب والكَارو، والملاوي، وبزاف فالتعليقات أكدو بللي هادشي هو اللي يقد يخلي الإنسان صابر فهاد الحجر الصحي، فالوقت اللي قالو فيه وحدين خرين بللي توحشو هادشي بزاف بسباب رمضان، حيت تحرمو منو. من جهة أخرى، نشطاء تساءلو علاش مازال ما زودهم مارك زوكَربيركَ بالرياكسيون الجديدة (care- solidaire)، وخصوصا الناس اللي عندهم فيرسيون قديمة ديال فيسبوك.. وحدين خرين دارو ميم فيه صلاح الدين العماري، اللي ولاو شادين فيه بزاف هاد الأيام بسبب طريقتو الغريبة فتقديم برنامج أسئلة كورونا فدوزيم، كيقول فيه بللي فايسبوك كيعطي هاد الإيموجي الجديد للناس واحد بواحد لتفادي الاكتظاظ فزمان كورونا وماتخافو ماتدهشو راه غنسيفطوه ليكم حتى لعندكم”. " "نضامنو ضد كورونا بالزطلة والشراب والملوي.. المغاربة استقبلو الإيموجي الجديد فالفايسبوك بالساركازم"
"قناة “لاسيكستا” الإسبانية أكدت اليوم الثلاثاء أن اللاعب المغربي اشرف حكيمي، المحترف فدورتموند الألماني، ما غاديش يرجع لريال مدريد العام الجاي. هاد القناة من خلال صحافيها ايدو اگيري أضافت أن حكيمي لن يحصل على الرسمية فالريال وعرف هادشي كامل وهو ما جعله يعبر عن رغبته في الانتقال الى فريق آخر. وكشفت القناة أن حكيمي الا ارجع للريال غادي يلعب دقائق قليلة بسبب وجود دانييل كارفخال، وبالتالي ما غاديش يرجع بنسبة 90 فالمائة. اللاعب المغربي توصل بالعديد من العروض خصوصا من أندية بايرن ميونخ ومانشستر سيتي وإنتر الإيطالي. وأكد الصحافي أگيري: “حكيمي بغى يرجع للريال، لكن ما اتصل بيه حتى حد، لا زيدان او غيرو من الطاقم التقني معاه." "قناة إسبانية: حكيمي ما غاديش يرجع للريال بنسبة 90 فالمائة"
"كل رحلة تقريبا بين ساو باولو والدار البيضاء كتلقى السلطات بالمطار =امن وجمارك= الكوكايين. كل مرة طريقة جديدة فالتهريب. اخر موضة للتهريب كانت فاخر رحلة. فحسب مصدر “كود” فان مضيف طيران يشتغل مع الخطوط الملكية المغربية حصلوه مهرب 12 كلغ من الكوكايين. ثروة حقيقية ولكن حصلوه واش بيعو بيه صحابو ولا مسؤولي المطار طلعوه. المهم ان دابا كلشي خاصو يتقلب من البيلوط حتى لاخر مسافر. القضية تخلطات وشوهة كبيرة للارام فهاد القضية" "شوهة فالخطوط الملكية المغربية وكبيرة بزاف: مضيف لقاوه مهرب 12 كلغ ديال الكوكايين"
"في خطوة تصعيدية لهم، هدّد صباح اليوم الأربعاء، عشرات المكفوفين وذوي الاحتجايات الخاصة بالانتحار من سطح وزارة التضامن والمرأة والأسرة والتنمية الاجتماعية، بعدما اقتحموا مقر الوزارة في غفلة من حراس الأمن الخاصين. هاد المحتجين اللّي سبق ليهوم حاصرو الوزيرة الحقاوي فعشرات المناسبات كيطالبو بالإدماج ديالهوم فالوظيفة العمومية. كما يتهمون مصالح وزارة الحقاوي إغلاق قنوات الحوار معهم، وعدم الاستجابة لمطالبهم اللّي كيشوفوها مشروعة ومنطقية ألف فالمائة." "استنفار فوزارة التضامن.. المكفوفين صعدو من الاحتجاجات ديالهوم وطلعو لسطح الوزارة باش ينتاحرو"
"اللي شاف اش وقع هادي ساعات فلقاء رئيس امريكا دونالد ترامب مع ولي عهد السعودية غادي يفهم مزيان. ترامب قال ليه بعد شوية الانشاء على العلاقات القوية وووو “السعودية بلد ثري جدا وستعطي الولايات المتحدة بعضا من هذه الثروة، كما نأمل، في شكل وظائف وشراء المعدات العسكرية”.

واش اللي غادي ياخذ فلوس السعودية وخيراتها ما بقاش متحكم فصوتو " "هادو ماشي غير يصوتو على ترامب ايلى قال ليهم حيدو اكثر من السروال يديروه ماشي غير مونديال 2026. الرئيس الامريكي: السعودية عندها بوكو لعاقة وغادية تعطي شوية منها لينا"
"هاد المقترح انتقد بشدة طريقة استمتاع الرجل بالعلاقة الجنسية وترك المشاكل للمرأة.
الغريب ف هاد المقترح لي دار البام استعمل فيه مصطلحات دينية، حيث اعتبر الاطفال اللي تولدو ف علاقة خارج الزواج ب “اطفال . تفاصيل أخرى في الصور اسفله:  " "تعديل مدونة الأسرة..مقترح قانون باغي يعطي النسب لأطفال العلاقات خارج الزواج للرجل"
"عادت قضية رئيس جماعة افريجة بتارودانت، المحبوس لتنفيذ حكم قضائي بسبب سبه عامل إقليم تارودانت الحسين امزال، لواجهة الأحداث مرة أخرى بعدما جرى الاعلان عن عزل الرئيس لتغيبه عن مباشرة مهامه. وعلمت “كَود”، أن السلطات الوصية بالإقليم حددت يوم 21 دجنبر الحالي من أجل اختيار رئيس جديد لجماعة افريجة. رئيس الجماعة المنتمي للبيجيدي كان قد توبع من طرف وزارة الداخلية، بعد ثبوت سبه لعامل الإقليم في تسجيلات صوتية، وهو ما جعل المحكمة تدينه وتحكم عليه بستة أشهر نافذة." "رئيس الجماعة اللي سب عامل تارودانت وصيفطوه للحبس عزلاتو السلطات من الرئاسة وها فوقاش اختيار رئيس جديد"
"أمس الجمعة كانت دورة استثنائية بمجلس مدينة كازا. كما العادة تمت المصادقة على مجموعة من النقاط في دورة عنوانها الأبرز الكريدي. وصادق مجلس المدينة بالإجماع على كيفية تخصيص قروض صندوق التجهيز الجماعي، فيما صوت أعضاء المجلس بالأغلبية على إحداث آلية لتتبع تنزيل اتفاق القرض المبرم مع البنك الدولي. هاد فلوس البنك الدولي خلات مجموعة من المستشارين بالمجلس ديال كازا يعبرو على المخاوف ديالهم، ويولي البنك الدولي كيتحكم في برامج مدينة كازا بعد حديث عن مراقبة للمشاريع التي يمولها البنك، وهادشي كان على لسان مجموعة من المستشارين اللي طالبو بأن يبقى المجلس صاحب القرار والأخير في تنفيذ مشاريعه وأن لا يتدخل أي أحد في مشاريع المجلس. ورد العمدة عبد العزيز العماري على هاد الملاحظة وقال بأن البنك الدولي مشي سوقو في مشاريع المجلس، وأن هاد البرامج ديال تطوير كازا هيكليا وتقريبا الخدمات للمواطنين البيضاويين كان المجلس السابق في عهد ساجد هو لي صاوبو والقرض ديال 2 المليار الدرهم لي من البنك الدولي فقط للتمويل لا غير." "مخاوف في مجلس المدينة ديال كازا بسباب الكريدي من البنك الدولي"
"علمت “كود”، أن الغرفة الجنحية بالمحكمة الابتدائية الزجرية بالدارالبيضاء أدانت مؤخرا 3 أشخاص توبعوا من أجل الإتجار في المخدرات الصلبة، بعقوبات حبسية تراوحات مابين سنتين و 4 سنوات حبس نافذ، بعد ما ضبطوهم على متن سيارة أجرة من الحجم الصغير، متلبسين بترويج كبسولات من الكوكايين معدة للبيع. وبعد ما انتقالوا عناصر الأمن بدارالبيضاء، حسب مصادر “كود”، مع سائق سيارة الأجرة للمسكن ديالوا، حجزوا 10 غرامات من نفس المخدر و 13 قرصا مهلوسا من نوع ريفوتريل 2 ملغ ومبلغ مالي وثلاثة موازين إلكترونية وهاتف نقال." "ها بشحال تحكم على شيفور وصحابو بكازا رجعو طاكسي لمخزن متنقل للكوكايين والقرقوبي"
"سيدنا كيحتارم القانون واول واحد كيطبقو. بان فصورة تعيينو اليوم لامزازي السعيد ناطقا رسميا باسم الحكومة وعثمان فردوس وزيرا للشبيبة والرياضة والثقافة داير لكمامة. بحالو دار العثماني والوزيرين المعنيين. اليوم بدا فرض هاد الكمامة. عطى القدوة عطى المثال. كلشي خاصو يديروهم. سيدنا عطى رسالة اخرى لكاع العالم. هو انو راه بيخير وعلى خير وبصحة جيدة وواقف على كلشي فالبلاد." "بالصورة: محمد السادس دار لكمامة مع اول نهار لفرضها فالمغرب باش يكون قدوة"
"علمت “كود”، من مصادر خاصة، أن محمد حرمو الجنرال دو ديفيزيون، القائد الأعلى للدرك الملكي، تمت ترقيته زوال اليوم الثلاثاء (31 يوليوز 2018)، إلى أعلى رتبة وهي “جنرال دوكور دارمي”، اعتبارات للمجهودات التي بدلها منذ تعييه على رأس جهاز الدرك. وكان الملك محمد السادس قد عين أواخر سنة 2017 حرمو الجنرال دو كوردارمي على رأس القيادة العليا للدرك الملكي، خلفا لسلفه الجنرال دوكور دارمي حسني بنسليمان." "حرمُو الجنرال دو ديفيزيون اطلع ليه الجُوكْ اليوم وترقى لرتبة الجنرال دوكور دارمي"
" علمت “كود” انه تم ليلة امس الاحد القاء القبض على الشخص الثاني اللي بان ففيديو بثته “كود” فنفس اليوم ويظهر شي وحدين دايرين الرعب فالحي المحمدي بالدار البيضاء. وحسب مصدر امني ل”كود” فان المشتبه فيه الثاني بالاضافة الى المشتبه به الاول يوجدان تحت الحراسة النظرية وسيتم تقديمهما امام النيابة العامة من اجل حيازة السلاح الابيض بدون سند مشروع وتبادل الضرب والجرح والتهديد وكانت ولاية الامن بالدار البيضاء قد اوضحت في توضيح لها ل”كود” عقب نشر الفيديو انها بصدد البحث في الموضوع" "فيديو “كود” على السيبة فالحي المحمدي. طارو على الثاني"
"بدر معتز، والمهدي عشتاوي وجهو لهم تهم قاصحة، وكيواجهو دابة سجن مدة 5 سنين، حيت المقدم دفع شهادة طبية، وغادي تبدا المحاكمة الخميس جاي في عين سبع.

الوليدات لي في عمرهم 25 و28 عام، كيبغيو الموسيقى، وكيمارسوها في ساحة مارشال حدا ترامواي وطوبيسات، حيت معندهمش فين يبينو الفن ديالهم. معظم المغاربة عارفين انه مكينش الفلوس في هادشي. حيت بزاف كيوقفو يتفرجو، وحتى واحد مكيشجع الفن. قليل لي يعطيهم درهم أو جوج. هاد دراري كيبغيو الفن وعايشين به. ناس الانترنت وفايسبوك معجبهمش أن فنانين يدخلو الحبس. وضامنو معاهم بصورة فيها، وكل واحد كينش على كبالتو. مصدر “كود” قال أن القضية وما فيها أن بعض أصحاب المحلات والسكان دارو شكاية على مكبرات الصوت. أعوان السلطة، حسب مصدر “كود” قالو للدراري يحيدو المكبرات ويكملو الموسيقى أكوستيك، لكن هوما ما بغاوش. وأكد مصدر من السلطات المحلية ل”كود”، أن المتضامين بغاو يرجعو القضية ديال الفن وداكشي، ولكن المشكل الاصلي والحقيقي هو خاص حل لمشكل استغلال الفضاء العام بساحة الأمم المتحدة، سوا من طرف الموسيقيين أو طرف الباعة المتجولين، حيت المتضرر الاول والأخير هوما هادوك لي ساكنين تما." "تضامن كبير مع فنانين ديال ساحة مارشال. ومصدر من السلطات ل”كود”: هاد الشي ما عندو علاقة بالفن راهم ضربو مقدم وهو دعاهم"
"عدم احترام الحياة الخاصة للناس خلات بزاف ديال الممثلين يدفعو ضريبة الشهرة ويخافو من ممارسة حياتهم بشكل طبيعي. الممثلة ماجدولين الادريسي قالت في حوار مع “لالة فاطمة” أنها مكتقدرش تلبس المايو في البحر وتعوم كأيها الناس، واخا تكون خارج المغرب. الادريسي زادت أنها كتخاف يشوفها شي مغربي ويصورها وينشر تصاورها." "ماجدولين الادريسي: ماكنقدرش نلبس المايو كنخاف يشوفوني المغاربة ويصوروني"
"علمت “كَود”، أن يقظة العديد من المواطنين بحومة الشوكة بمدينة طنجة البارح الاحد منعات تكرار مأساة الطفل عدنان، بعد ما قدرو يشدو بيدوفيل ويمنعوه من ارتكاب جريمة اغتصاب في حق دري صغير عندو 10 سنين. هاذ البيدوفيل حاول يستدرج الطفل الضحية اللي ما كتربطو بيه حتا علاقة، الأمر اللي خلا شباب الحي يردو البال من بعيد وغير حاول المتهم يتحرش بالضحية حاصروه وعيطو ليه البوليس اللي جا داه وبدا معاه التحقيق بناءا على تعليمات النيابة العامة المختصة." "عاود تاني فطنجة. مواطنين شدو بيدوفيل حاول اغتصاب دري صغير بحومة الشوك"
"بدر هاري البطل المغربي والعالمي في الكيك بوكسينگ تعرف على خصم اللي غادي يلعب ضدو نهار 20 يونيو المقبل منظمة گلوري أعلنت عن إجراء نزال بين بدر هاري والبطل الروماني بنجامين أديگباي، واختارت هذه المنظمة في نسختها الـ75 إجراء نزالٍ بين بدر هاري والبطل الروماني البالغ 35 عامًا، رغم أن التوقعات كانت تشير إلى إمكانية نزاله للمغربي جمال بن الصديق أو الهولندي جعفر ويلنيس.  بدر هاري غادي يرجع إلى الرينگ، بعد انسحابه أمام ريكو فيرهوفن في دجنبر الماضي، بسبب الإصابة بعدما كان متقدما على خصمه في النقاط.  بدر هاري قال في أول تصريح قبل معرفة خصمو: “غادي يولي مشهور يوم 20 يونيو بمجرد مواجهتي”، في إشارة أن البطل الروماني ما معروفش في العالم رغم فوزه ببطولة گلوري ثلاثة ديال المرات. ولكن البطل أديگباي رد عليه” هادشي صحيح بعد إسقاطه بالكاو”. " "بدر هاري فأول تصريح على خصمو أديگباي: غادي نرجعو مشهور بمجرد مواجهتي"
"الياس العماري الأمين العام المستقيل لحزب الاصالة والمعاصرة ما بقاش مستقيل. دار فدلكة دوخ كلشي أعضاء المجلس الوطني اللي انعاقد اليوم بالصخيرات. السيد اللي كان استاقل ما بقاش. قال باللي غادي يمشي وما مشى. وقدم مقترحا باش يبقى. اذ دعا سكرتارية المجلس الوطني والمكتب السياسي للحزب الى تقديم مقترحات، طلب بعد ذلك عقد دورة استثنائية للمؤتمر تكون اما لانتخاب أمين عام جديد مع مكتب سياسي او ترك الأمين العام المستقيل. وفق مصدر “كود” فان الياس العماري قال “هاديك الساعة نشوف واش غادي نترشح ولا اللا. يعني والله لا تفاكيت معاك" "ها علاش خاص تعجيل الزلزال السياسي: الياس العماري طلع بكلشي. ها كيفاش دخلهم فمتاهات وطلعات استقالتو فشوش"
"الغش كيتم بجميع الطرق الممكنة، بالحروزة او بالوسائل الإلكترونية أو بالتسريب فواتساب وفيسبوك، ويعيا الأستاذ ما يحضي النقلة ضروري تكون، فالباك كيف فالجهوي أو فالمستويات الأخرى، أو حتى فلافاك والمدارس العليا، الأماكن والنيفوات كتختلف لكن واقع النقيل واحد، وعام مور عام هذشي ولا يتم التطبيع معاه. وواخا كاين القانون رقم 02.13 المتعلق بزجر الغش فالامتحانات المدرسية، بعقوبات تأديبية وجزرية تقدر توصل حتى للحبس لسنوات، النقيل مازال، وبزاف ديال التلاميذ مازال كينقلو والأساتذة والأطر التربوية كيتشكاو من هذ للآفة اللي مالقاو ليها جهد. أوديو عبارة عن شهادة لتلميذة دوزات امتحانات البكالوريا برسم هذ الموسم الدراسي، مبارطاجي على نطاق واسع، كتبكي فيه وتتنخصص على النقيل اللي شافت خلال امتحان الباك الوطني، فاغلب المواد اللي دوزات. https://fb.watch/63MavgDTkL/ وقالت التلميذة، فالأوديو اللي سافطاتو لواحد من أساتذتها، وحصلات عليه “كود”: دوزنا الماط فالوطني… هو كامتحان تحط ساهل، وجاوبت على داكشي اللي عرفت، ولكن كاينة واحد الحاجة خايبة هي النقلة، كاينة النقلة بزاف، مانعاودش ليك أساد، كتلقى واحد عمرو ما خدم شي حرف، ونقل كلشي، الدالة مرسومة مقادة، المتتاليات، والتكامل… كلشي منقول”. وزادت التلميذة، وبالدرع باش كتهضر بكثرة البكى على هذ الواقع: “هذي تجربة شخصية، ماعاودلي حد، حتى فالمواد لخرين، وحدة نقلات لونكَلي ب”الرايتين”، ماكتعرف حتى سمية الدروس، الفيزيك حتى هو ماخلاو ما نقلو فيه، لبارح تعصبت بزاف على حساب الفيزيك فاش نقلوه وطاحلي المورال، كنت مسالية فالتالي عييت، وبقى فيا الحال، والتكامل ماعرفتش نجاوب عليه، كلشي فيد الله وكل واحد غيلحق اللي مكتاب ليه…” فاتصال “كود” مع مسؤولة فوزارة التربية الوطنية للاستفسار على النقيل فامتحانات البكالوريا هذ العام، قالت ان الوزارة مايمكنش تعطي إحصاءات وحالات الغش فالامتحانات الإشهادية دابا، حتى يتسالاو جميع الامتحانات وغتصدر بلاغ فهذ الخصوص، وداك الساعة ممكن يتكلم رئيس لجنة الامتحانات على هذشي. الإدريسي: الردع ماكافيش ومادام منظومة التعليم فاسدة غيستمر الغش فتعليقو على هذشي، قال عبد الرزاق الإدريسي، الكاتب العام للجامعة الوطنية للتعليم التوجه الديمقراطي، ان ظاهرة الغش فالامتحانات تضر بالمجتمع كامل، ماشي فقط التلميذ أو المدرس او الاداري، “مع الاسف فبلادنا الغش داخل فالبنية ديال المجتمع ديالنا، حتى ولا من غير عادي ان الواحد يكون نزيه ومايغشش او مايرشيش… وهكذا التلميذ ولا من حقو يدير هذشي والاستاذ خاصو يميك”، على حساب تعبيرو. وزاد، فتصريحو ل”كود”، ان هذ الظاهرة خطيرة ومعقدة خاص مجهود كبير لمواجهتها: مللي كتلقى مسؤولين على مستويات مختلفة فوزارة التربية الوطنية وإداريين كيغشو فتصنيف فالانتخابات ديال اللجان الثنائية، فمابقى ما يتقال للتلميذ. هذي ظاهرة مؤسفة صبحات مغلغلة فالأذهان، وقيم الصح والمعقول وإتقان العمل هذشي ولا كيندثر”، على حساب قولو. واعتبر أن منظومة التربية والتعليم حتى هي كتساعد على النقيل، وشكل الامتحانات كيفاش كيتوضعو، واللي كيشجع حسبو على النقيل، و”لو كانت منظومة تعليم متوازنة متوفرة فيها جميع الشروط ديال التعليم والتكوين الجيد مع بنية تحتية مقادة وتجهيزات فالمستوى وبرامج مدروسة فماغيكونش الغش كيف ماكاينش فدولة متحضرة كثيرة، كذلك خاص يكونو كفاءات على مستوى المدرسين والإداريين، اما فغياب هذشي كنتخبطو فالمشاكل”، كيقول الإدريسي. والغش غيبقى مستمر ماحد النظام التعليمي هكذا، المسؤولين هوما اللي كيتحكمو المسؤولية المباشرة ديال هذشي، حسب الإدريسي، وخاص إصلاح فعال بحال فدول اخرى اللي صبح فيها موضوع الغش عيب تهضر فيه وامر غريب جدا. وبالنسبة للإدريسي، “الردع ماشي حل”، وتابع: “نعم ميقدر يلعب دور ما لكن ماغايقضيش على الغش، خاص إصلا النظام التربوي فبلادنا، وتكون ديمقراطية وعدالة واجتماعية، والمنتوج يستفدو منو ابناء الوطن على قدم المساواة…” العكوري: المسؤولية مشتركة وخاص توعية التلاميذ والمراقبة داخل المؤسسة من جهتو، قال نور الدين العكوري، رئيس الفيدرالية الوطنية لجمعيات آباء وأمهات وأولياء التلامذة بالمغرب، أن الغش سلوك مرفوض، وموجود فجميع القطاعات، وهي بالنسبة ليه ظاهرة عالمية ماشي كتقتصر فقط على المغاربة. وقال، فتصريحو ل”كود”،  أن دابا الغش ولا متطور، وسلوك الغش دخلات فيه الادوات الالكترونية، وولا اكثر إبداعا، من عدسات ووسائل متطورة. وبالنسبة ليه المسؤولية غير محددة، بل هي مشتركة بين توعية الاسر ومراقبة التلاميذ الداخلية فالمؤسسة، حيت الآن صبح ممنوع تدخل الأدوات الإلكترونية للمؤسسات التعليمية. وقال ان هذشي كاين مازال، وكيضر حقوق التلاميذ اللي كيقراو ويخدمو، بحيث كيجيو ناس كينقلو وكيفوزو بالنقطة. وبالنسبة للفدرالية، كيقول العكوري أن ممثلي الأباء كيرفضو رفضا تاما هذ التصرفات، وكيطالبو باتخاذ الإجراءات العقابية المناسبة ضد الغشاشين، حيت  الغشاش “مواطن غير صالم وغير سوي”، حسب تعبيرو." "هذ العام الغش فالباك على الجهد.. تلميذة فأوديو كتبكي حيت كَاع اللي معاها نقلو.. ونقابي لـ”كود”: الردع ماكافيش والمنظومة فاسدة.. ورئيس فيدرالية الآباء لـ”كود”: خاص توعية"
"الناشط الفبرايري المعتقل البشير بنشعيب ابن الحسيمة اللي كيدوز 12 عام دالحبس بسباب احداث الحسيمة سنة 2012، غادي تبدا محاكمته اليوم الأربعاء 22 يوليوز الجاري، أمام الغرفة الاستئنافية بالمحكمة الابتدائية بالحسيمة. المحكمة كانت قررات فجلسة السابقة، إحضار الناشط بنشعيب من سجن الحسيمة تحت إشراف النيابة العامة باش يبتو فالتهم المنسوبة ليه، والمتعلقة بمخالفة نظام السجن. البشير عندو تهمة حيازة أجهزة تسجيل مصغرة MP3 فزنزانتو، واخا هو نفى هادشي، وقال للمحكمة ابتدائيا أن الاجهزة ماشي ديالو بل ديال سجين اخر خلاهوم فالزنزانة ملي نقلوه، حقاش ديك الاجهزة مكيخدموش، هادشي لي خلا الابتدائية تبرؤوا وتحكم عليه غير بالغرامة." "معتقل عشرين فبراير لي كيدوز 12 العام البشير بنشعيب كيحاكموه بسباب mp3"
"  سجلت جهة الداخلة وادي الذهب، ظهر اليوم الجمعة، حالة إصابة مؤكدة جديدة بفيروس كورونا ليبلغ بذلك إجمالي الإصابات المؤكدة  منذ ظهور الوباء 17 حالة. وجرى تسجيل حالة الإصابة المؤكدة بعد التوصل ينتيجة التحليلات المخبرية لشخص قادم عبر حافلة للنقل من منطقة تحناوت قرب مراكش يوم الأربعاء الماضي، حيث تم أخذ عيناته قصد التحليل المخبري بالنقطة الكيلومترية 25 شمال الداخلة. وفي ذات السياق تم عزل المعني بالأمر طبيا بالمركز الإستشفائي الجهوي الحسن الثاني بالداخلة لبدء البروتوكول العلاجي الموصى به، فيما تسارع السلطات الطبية والفريق الطبي المختص الوقت لحصر مخالطيه بحي الوكالة. ويذكر ان جهة الداخلة وادي الذهب، قد سجلت منذ تفشي الفيروس عشر حالات شفاء تام من كوفيد-19، فيما تخضع الحالات السبعة الأخرى للعلاج وتوصف حالتهم الصخية بالمستقرة." "حالة جديد تقاست بكورونا فالداخلة وجاية من مراكش"
"امحند العنصر المعروف بقيدوم الأمناء العامين ديال الأحزاب السياسيةف المغرب  باغي يدير الورثة عليه بعدما دق لوتاد فالحركة الشعبية وهمّش الشباب حسب المعارضين ديالو. مصادر حركيةقالت  لـ”كود”،أن  العنصر دافع ولدو للائحة ديالو اللي كيترأسها بناصر ازوكاغ في مواجهة اللاّئحة ديال حصاد التي ضمت وجوه وأعيان من حزب يعارضون لعنصر واوزين والعسالي اللّي كيتواجدو في لائحة الأولى. ووفق ما كشفت عنه مصادر “كود”، فإن اللاّئحة التي يترأسها عبد الحكيم بو الخير لي باينة دافعو أوزين ظهرت باش تكسر الهيمنة ديال اللاّئحة الثانية اللّي هي اللائحة لي مرضياش على طريقة تدبير الحزب وتدبير ملف انتخاب أعضاء المكتب السياسي، وخصوصا هيمنة ديال الثلاثي. وبالنسبة لرئاسة المجلس الوطني كاين طرح يدفع بالوزير الغراس لترؤسه، في وقت لي مزال حكومة ما قدمتش المشروع ديال التكوين المهني للملك حيث السيد مشغول في التموقع.. وطرح ثاني لسعيد أمسكان ونيابة لحليمة العسالي المرأة القوية فالحزب اللي كتحكم فكلشي حسب المصادر." "العنصر دك لوتاد وبغا يحط الورثة..زعيم الحركة الشعبية دافع ولدو فاللائحة ديال المكتب السياسي لمواجهة حصاد"
"مأساة طفلة سيدي علال البحراوي تكررات عاوتاني فسلا. طفل في الخامسة من عمره لقي مصرعه، اليوم الاثنين، حرقا بعد التهام النيران الطابق الأول لمبنى عائلته كائن بحي تابريكت. وأوضحت مصادر متطابقة أن عناصر الوقاية، وبمجرد إخطارها بالواقعة، انتقلت إلى مكان الحادث للسيطرة على النيران قبل انتقالها إلى المنازل المجاورة، فيما فتحت مصالح الأمن تحقيقات لتحديد ملابسات هذه المأساة الجديدة.  " "مأساة طفلة سيدي علال البحراوي تكررات عاوتاني فسلا. طفل حصل فدار وكلاتو العافية"
"أنس العمري///   إفشال محاولة لإغراق كازا بفلوس مزورين. مصالح الأمن تمكنت، أمس الثلاثاء، من إيقاف شخص متلبسا بمحاولة تصريف أوراق مالية مزورة من فئة 200 درهم بمحل جزارة بحي كريمة بالعاصمة الاقتصادية.   وكشف مصدر أمني، لـ “كود”، أن عناصر الشرطة، وبعد انتقاله مع المتهم لسيارته قصد تفتيشها، عثرت على 8 أوراق مالية مزورة من فئة 200 درهم، و3 من فئة 200 درهم، إلى جانب مبلغ مالي حدد في 24180 درهما، مشيرا إلى أن المعني بالأمر وضع رهن تدبير الحراسة النظرية، في انتظار إحالته على القضاء بعد إنهاء التحقيق معه، تحت إشراف النيابة العامة المختصة." "عند جزار جات دقتو. البوليس طيح واحد غرق كازا بالفلوس مزورة"
"أصدرت المحكمة الابتدائية بإنزكان، مساء أمس الجمعة 29 نونبر الجاري، حكمها في قضية منتحل صفة موظف برئاسة النيابة العامة بإدانته من أجل المنسوب إليه بسنة ونصف حبسا نافدا وغرامة نافذة 5000 درهما. يشار إلى أن هاد النصاب كانت قرقبات عليه الضابطة القضائية بعدما حاول التوسط لشي مرتفق بالمحكمة لديه شي قضية على أساس أنه يشتغل برئاسة النيابة العامة وعندو علاقات كثيرة فهاد المؤسسة القضائية." "ها شحال ديال الحبس اعطاو لمنتحل صفة موظف ف رئاسة النيابة العامة"
"        كود فاس عمر المزين///  عبد الاله بنكيران رئيس الحكومة السابق وأمين عام حزب العدالة والتنمية السابق حاضر لفاس باش يدعم زميلو فالحبس عبد العالي حامي الدين دابا بفاس قضية فيها حضور كبير للإسلاميين باش يدافعو على حامي الدين وفيه يساريين راديكاليين باش يدافعو على ايت الجيد. حامي الدين متابع بتهمة المساهمة على القتل العمد فقضية تعود للتسعينات. نقاش كبير على قضية سبق تحاكم فيها حامي الدين ودوز الحبس        " "بنكيران حاضر فمحاكمة حامي الدين بفاس وشي كيعبأ ضد شي"
"علمت “كود” أن مصالح الشرطة القضائية بالمنطقة الأمنية الحي الحسني بالدارالبيضاء أوقفت مؤخرا 3 أشخاص(شابين وفتاة) بسبب تورطهم في ممارسة الجنس جماعيا داخل مسجد في طور البناء داخل نفوذ المنطقة الأمنية، حيث تمت إحالتهم على وكيل الملك بالمحكمة الزجرية الابتدائية الزجرية بالدارالبيضاء. وجرى اعتقال المتهمين، حسب مصادر “كود”، بعدما استدعى انتباه مكلفين بحراسة المسجد صدور تأوهات من الطابق الثاني للمسجد وبعد مداهمة المكان تم ضبط المتهمين متلبسين بممارسة الجنس جماعيا." "كازا. توقيف متورطين في ممارسة الجنس الجماعي داخل مسجد"
"تداولو نشطاء فمواقع التواصل الاجتماعي الإسبانية، شريط فيديو كيوثق إعتداء مغربي على شرطي إسباني بزي مدني، قدام الزوجة ديالو وولدو الصغير، فمنطقة “فيلاسيكا” بإقليم كتالونيا. وكيبان فهاد الفيديو، مغربي كيدابز مع إسباني قالو أنه شرطي، ومغربي أخر بقى كيتفرج فيهم، قبل مايحاول يفارقهم بعدما تدخلات الزوجة باش تحامي على زوجها. وحسب وسائل إعلام محلية إسبانية، فإن السلطات الإسبانية شدات واحد من المعتدين، قبل ما تطلق سراحو وتقرر تتابعو فحالة سراح. هاذ الفيديو نوض حالة من الغضب فصفوف الإسبانيين، ومعجبهومش الحال، وبالأخص حيت وقع قدام الزوجة والإبن لي كانو مخلوعين بزاف على الشرطي. " "فينما مشاو مشوهينا. مغربي عطا سلخة دلعصا لبوليس إسباني بلباس مدني قدام ولدو ومراتو (فيديو)"
"سجلت وزارة الصحة، صباح اليوم الأحد 14 يونيو الجاري، 42 حالة جديدة مصابة بفيروس “كورونا”. وبلغ مجموع الحالات على الصعيد الوطني 8734 حالة. وحسب معطيات وزارة الصحة، فإنه تم تسجيل 29 حالة شفاء جديدة ليصل مجموع المتعافين إلى 7725 حالة، في المقابل لم يتم تسجيل أي حالة وفاة جديدة ليستقر عدد الوفيات في 212. وبقيت نسبة الفتك في 2،43 في المائة، في حين ارتفعت نسبة الشفاء إلى 88،45 في المائة. أما بخصوص الحالات النشيطة (الحالات لي كيتعالجو) فقد ارتفعت إلى 797 أي بزيادة 13 حالة جديدة. الحالات  الجديدة حسب الجهات: كازا سطات بـ13 حالة، ومراكش أسفي 10 حالات وطنجة الحسيمة بـ9 حالات، والرباط سلا القنيطرة بـ6، وجهتي كلميم وادنو وبني ملا خنيفرة بـ2 حالات. وهذا توزيع الإصابات حسب الجهات:" "حصيلة كورونا هاد الصباح: 42 تصابو و29 تشافاو .. الطوطال: 8734 حالة و212 متوفي و7725متعافي"
"سائحتان من سويسرا كمطو مغربي فمبلغ محترم فمراكش. المعنيتان بالأمر أوقفتا، اليوم الجمعة، بعد ضبطهما بمطار المنارة متلبستين بحيازة المبلغ المالي المذكور، سبق أن أبلغ الضحية أنه سرق منه أثناء تسجيل أمتعته بالمطار ذاته. وتأكد تورط السائحتين في هذا الفعل الجرمي، وفق ما أكده مصدر مطلع ل «كود»، بعد الرجوع إلى كاميرات المراقبة التي أظهرت ارتكابهما لعملية السرقة." "سائحتان من سويسرا كمطو مغربي فمبلغ محترم فمراكش"
"رجع الصندوق الوطني لمنظمات الاحتياط الاجتماعي “كنوبس” يحسب الآجال القانونية لوضع دوسيات التعويض على المرض، واللي كانت محبساها ففترة الحجر الصحي اللي فرضو فيروس كورونا المستجد. وحسب بلاغ للصندوق حصلات عليه “كود”، فهذشي بدا من 28 يوليوز اللي فات، وغيتم دون الأخذ بعين الاعتبار الفترة بين 24 مارس إلى 27 يوليوز 2020. وقال الصندوق أنه غيحسب الآجال القانونية لإيداع ملفات المرض من أول عمل طبي أو بعد نهاية العلاج بالنسبة للعلاجات المتواصل فأجل 60 يوم كيف كان قبل. وشار البلاغ إلى أن تطبيق الآجال القانونية غيتعلق كذلك بملفات التحملات الصادرة عن منتجي العلاجات، إذ سيحتسب الصندوق آجال 90 يوم لإيداع ملفات الفوترة دون الأخد بعين الاعتبار لفترة الجائحة." "من بعد “لاسينيسيس”.. “كنوبس” رجعات تخدم بالآجال القانونية لوضع دوسيات التعويض"
"المتسابقة المغربية وئام رضوان لي كتعاني من مشاكل صحية خلاتها ماتقدرش على الحركة وتستعمل كرسي متحرك، خرجات البارح من برنامج الغنا “the voice” بعدما بهرات العالم العربي بصوتها وأداءها القوي.  البارح كانت النهاية ديال بنت كازا، بعدما اختار المصري محمد حماقي جوج ديال المتسابقين لي نافسو وئام باش يكملو معاه البرنامج ويدوزو للحلقة الثالثة من الاداء المباشر. وئام واخا الإقصاء كانت قوية، مبكاتش وخرجات وهي كتضحك وفرحانة وجميع اعضاء لجنة التحكيم أكدو انها كانت نموذج زوين في القوة." "بعدما بهرات العالم العربي بصوتها.. المغربية وئام رضوان وصلات للفينال ديال “The voice”"
"المتفرجون لي كاعيين على الموسم الأخير من مسلسل “صراع العروش” انتقامو من مؤلفي السيناريو. دابا لي كتب “أسوء كاتب” في كَوكَل غادي يطلع ديفيد بينيوف ووايس. هاد الانتقام بداه واحد المعجب لي كعا من النهاية ديال المسلسل في الموسم الثامن ولي طلق حملة هادي 4 اشهر. ونشر المعجب منشور بعنوان “كتاب سيئون” وطلب من متابعيه باش  يضغطوا على زر الإعجاب للمنشور، وهاكة ولات أسماء مؤلفي سيناريو المسلسل من بين أول الأسماء عند البحث عن الكتاب السيئين في كَوكَل." "المتتبعين ديال مسلسل “كَيم أوف ثرونز” انتاقمو من المؤلف بطريقة خاصة"
"راجل في إقليم بريموري أقصى الشرق الروسي ضارب مع صاحبو لي كان سكران بسبب محاولة الأخير قتل قطة عمدا، والمضاربة سالات بجريمة قتل راح ضحيتها صاحبو نيت. البوليس الروسي لقا جثة الضحية (53 عام) نهار الأحد وكان مضروب فراسو والتحريات كشفات أن صاحبو لي عندو 22 عام هو لي قتلو حيت مابغاهش يقتل المش. الصديق اعترف وقال أنه مكانش ناوي يقتلو وضربو بعصى ديال الحديد في راسو وهو يموت.  " "روسي قتل صاحبو حيت بغى يقتل مش"
"أخت الشاب الرابور (ح.س) إبن مدينة المرسى غرب العيون، وصاحب أغنية “ستالين سمفونية الحق” تروي “لگود”، معاناة العائلة والواليد ديالو بالخصوص، لي تصدم من اعتقال إبنه والحكم عليه بأربع سنوات ودخل فأزمة نفسية صعيبة. الشابة لي كانت كتحكي بحرقة والدموع فعينيها معاناة خوها فالحبس، قالت بأنو خلى واحد الأثر نفسي كبير فالواليد ديالو لي دخل فحالة من اليأس والصدمة، لأنو ماكانش كيتوقع هاد شي يوقع، وهدرات كذلك على حمزة اللي كان نشيط وكيبغي المسرح والفن، ولكن بعد وفاة الواليدة ديالنا كان التأثر باين عليه بزاف وبان داكشي فالأغنية.  عائلة الشاب فكلامها “لگود”، كتتمنى عفو ملكي على ولدها، لي مزال صغير وغادي اضيع ليه أربع سنين ديال لقراية والمستقبل، والسجن لي فيه يمكن يخسر حياتو.. يذكر بأن الشاب حمزة كيقرى فالثانية باكالوريا، وهو إبن متقاعد في القوات المسلحة الملكية، وكان أدين بأربع سنوات سجنا نافذة بعد اعتقاله بسبب الأغنية لي صدرها ولاحها فقانتو فاليوتوب." "بدموع.. خت الرابور لي تحكم عليه ب4 سنين دالحبس فالعيون كتعاود “لگود” معاناة العائلة: تصدمنا بالحكم ونتمناو عفو ملكي -فيديو"
"المغرب عزز الاستراتيجية ديالو فيما يتعلق بالتحليلات اللي كتجرى للناس اللي مصابين بفيروس “كورونا” المستجد، من دابا لفوق غايولي يدير 10 آلاف تحليلة فالنهار، فوقت اللي كايدير دابا المتوسط ديال 60 تحليلة فالنهار. وحسب جورنال “ليكونوميست”، المغرب اليوم خدا قرار باش التحاليل ميبقاوش منحاصرين فقط على المختبرات الثلاثة اللي كيجريوهم دابا، واللي هوما مختبر باستور فكازا، ومختبر المعهد الوطني للصحة، ومختبر المستشفى العسكري، ودابا غايوليو يدارو فكَاع المستشفيات الجامعية. المغرب فهذ المرحلة معتمد فقط على المختبرات ديال الدولة، أما المختبرات الخاصة فماعندهمش الحق يجريو تحاليل بحال هذي نظرا لخطورتها. ورفع أعداد التحاليل اللي كتجرى فاليوم الواحد وسيلة باش يتم الكشف على المصابين بشكل أكثر دقة، بحال كيفما دارت دول أخرى، وخصوصا منها الأوروبية، وخصوصا ألمانيا اللي كتدير 500 ألف تحليلة فالسيمانة، وفرانسا اللي عوالة تدير 80 ألف تحليلة فاليوم. وللإشارة، ذكرات تقارير كورية بللي المغرب استورد 100 ألف جهاز ديال الكشف السريع على “كورونا” من كوريا، واللي كتبان النتائج ديالو من بعد ساعتين فقط. ولحد الساعة، الوزارة ماعطات حتى شي تفاصيل بخصوص الأعداد ديال التحاليل اللي كتدار، وشكون هوما الناس بالضبط اللي عندهم الحق يديرو التحاليل، فالوقت اللي المرض دابا تسرب للكثير من الحالات المحلية، ومجموعة منهم مكاتبانش فيها أعراض الإصابة بالفيروس حتى كتكون عادات بزاف وفات الفوت." "السبيطارات الجامعية غيتكلفو بالتحاليل بالإضافة للمختبرات.. المغرب غيولي يدير 10 آلاف تحليلة فالنهار للكشف على المصابين ب”كورونا”"
"قال رئيس الحكومة السابق، عبد الإله بنكيران، في شريط فيديو مباشر على صفحته الخاصة بموقع التواصل الاجتماعي “فايسبوك”، إن محمد الوفا الوزير الاستقلالي السابق اللّي مات اليوم الأحد مني كان معاه فالحكومة كان يتميز بالفهم السريع. وأضاف بنكيران اللّي بان كيبكي على وفاة الوفا بسبب مضاعفات فيروس “كورونا” المستجد بأن الراحل كان ديما حاضي معاه وكان أول من يفهم ما يقول داخل الحكومة التي قادها مرتين، مبرزا أنه كان وزير يناصر الحكومة." "بنكيران: الوفا الله يرحمو كان حاضي معاي"
"كشفت وزارة الصحة، قبل قليل، عن تسجيل 91 حالة جديدة مصابة بفيروس كورونا، خلال 24 ساعة الأخيرة، أي إلى غاية الساعة السادسة من مساء اليوم الأربعاء 8 أبريل الجاري. وقال محمد اليوبي، مدير مديرية الأوبئة بوزارة الصحة، مساء اليوم، إن حصيلة المصابين بفيروس “كورونا” في المغرب ارتفعت إلى 1275 حالة. وتم تسجيل 3 حالة وفاة جديدة ليصل إجمالي الوفيات إلى 93 حالة، مقابل 4 حالات شفاء جديدة ليصبح إجمالي  إلى 97 حالات الشفاء حالة. تفاصيل إضافية في مقالات مقبلة." "فـ24 ساعة: تسجيل 91 إصابة جديدة بـ”كورونا” و3 ماتو و4 حالات شفاء..الحصيلة: 1275"
"قال بيان للمديرية العامة للامن الوطني ان بوليس بجعد خدم هاد العشية الخميس 9 ابريل 2020 القرطاس باش يشدو داعشي. البيان قال باللي اليوليس طلق 3 القرطاسات ضد هادا اللي بغى يقتل بوليسي وخازج خارق حالة الطوارئ. البيان قال باللي كانت دورية امنية من جوج بوليس كدور فهاد المدينة لقاو واحد على بيكالى وداير ماسك ما كيبينش وجهو وباش بغاو يعرفو شكون وطلبو لاكارط ديالو جبد حديدة وضرب البوليسي للراس والكتف والعنق. هاد المتخلف ضرب وهرب لدارو وحلف لا هبط وبدا كيهدد البوليس بسيف كبير وهاد الشي خلى البوليس يجبد الفردي ويطلق القرطاس. ضربوه للرجل عاد قدرو يتحكمو فيه البوليسي المضروب راه فالصبيطار مضروب ضربات خايبة وتفتح تحقيق فهاد القضية" "عاجل. وما قضاتش عليهم “كورونا”. داعشي بغى يقتل بوليسي فبجعد"
"أيام قليلة من الخطاب الملكي لعيد العرش، الذي شدّد فيه الملك محمد السادس على ضرورة “حل” مشكلة الماء التي تواجه عددا من مناطق المملكة، تعيش عدد من الدواوير التابعة ترابيا لعمالة مولاي يعقوب أزمة خانقة في مصادر المياه، في غياب تام للسلطات المحلية والجماعة المحلية، سيما بمنطقة “عين الشقف”. وهددت ساكنة عدد من الدواوير، التابعة ترابيا للجماعة القروية “عين الشق”، التي يدبر شؤونها حزب العدالة والتنمية بأغلبية ساحقة، في الوقت الذي التزم فيه عامل الإقليم نور الدين عبود الصمت، ولم يكلف نفسه العناء لفتح قنوات الحوار مع الساكنة المتضررة. مولاي يعقوب بطبيعة الحال فيها اختلالات كبيرة فمشاريع ديال التزويد بالماء الصالح للشرب وكاين عدد من مشاريع حفر الآبار لي واقفة ومعتثرة وعامل الإقليم متابع مع راسو الوضع من بعد وهادشي مفصاليحش لبلاد فهاد الظرفية." "واخا الملك عاد اهضر على هادشي.. أزمة ديال العطش ضربات إقليم مولاي يعقوب والعامل نور الدين عبود تالف"
"عمدة الخزيرات خوسي اگناسيو لاندالوس تصدم بقرار المغرب ما تكونش موانئ الصبليون فعملية مرحبا هاد العام. وقال فحوار مع اذاعة “كوبى” ان هادي “خبار خايبة” وان قطاعات كثيرة غادية تاكل لعصا بهاد القرار. العمدة هدر على شركات الملاحة البحرية والشركات المساعدة ووكالات الاسفار وشيفورات الطاكسي…. هادو غاديين يعانيو من عدم مرور عملية مرحبا فاسبانيا واقتصارها على فرنسا وايطاليا خاصة انها العام الثاني اللي ما كتكونش. وعبر على املو ان هاد العملية او الحدود البحرية تفتح بعد مرور العيد لكبير شهر يوليوز. وعاود اكد على اهمية عملية مرحبا “كنهدرو على اكبر عملية هجرة مراقبة فالعالم. كتخلق مناصب شغل. دابا ما غادياش تكون الخدمة. وهاجم العمدة الحكومة الاسبانية عندما قال باللي الاشياء ما كانش مزيانة ديبلوماسيا وباللي هاد الشي كولو غادي يخلصو المواطن. فاشارة الى الخسائر اللي غادية تعرفها المدينة بسبب الغاء عملية مرحبا او استثناء موانئ اسبانيا" "استثناء الصبليون من عملية مرحبا. عمدة الخزيرات: دارت امور ماشي هي هاديك ديبلوماسيا وحنا نخلصو الثمن والخسائر كبيرة"
"طفلة في الصين حطات باها في موقف لا يحسد عليه. السيد مشا يختار طوموبيل جديدة من لاميزون، وعقل الصغر قال ليها تهز حجرة صغيرة وخدشات 10 ديال الطوموبيلات كل وحدة ساوية 80 ألف دولار. مول الطوموبيلات رفع دعوى قضائية على العائلة وطالب بتعويضات وصلات لـ 28 ألف دولار حيت الطوموبيلات مابقاتش صالحة للبيع لأنه قانونيا مابقاتش جديدة. السلطات فرضات على الراجل يخلص المبلغ الضخم وفي المقابل ماشراش حتى الطوموبيل لي كان باغي." "ماتبغيهاش لعدوك.. طفلة قشرات 10 طوموبيلات بحجرة وباها خلص زبابل الفلوس"
"وذكر المكتب الوطني للسكك الحديدية، في بلاغ، أنه سيؤمن الحد الأدنى من قطارات القرب الرابطة بين الدار البيضاء-الرباط-القنيطرة والدار البيضاء-مطار محمد الخامس والدار البيضاء-سطات والدار البيضاء-الجديدة بالنسبة للمتنقلين لأسباب مهنية مثبتة بالوثائق المسلمة من طرف السلطات المختصة كما هو منصوص عليه من طرف وزارة الداخلية." "حظر التجوال. الترانات وقفو"
"مصممة الأزياء المغربية بسمة بوسيل كتهتم بزاف بالتواصل مع متابعيها عبر مواقع التواصل، وكتعتبر أنشط من راجلها نجم الجيل تامر حسني، اللي ماكيتواصلش يوميا مع معجبيه بحال مراتو اللي كتنشر صورة كل نهار على الاقل وكتخلي متابعيها على علم دائم بجميع تحركاتها.  بسمة نشرات تصويرة جديدة لها، بانت فيها مريضة وعلامات التعب واضحة على وجهها، واكتفت بالتعليق: “مريضة جدا”. وواخا مريضة، بسمة سافرت برفقة راجلها تامر حسني إلى شرم الشيخ، استعدادا للحفل اللي غادي يدير تامر تما بمناسبة راس العام 2019." "بسمة بوسيل مريضة وشاركات حالتها مع المتتبعين ديالها– صورة"
"انتهت سنة 2019 على غير ما كان يتمناه إسماعيل أمرار، الكاتب الجهوي للجامعة الوطنية للتعليم-التوجه الديمقراطي، بعدما أدانته المحكمة الابتدائية بني ملال، في الساعات الاخيرة من العام الماضي، بشهرين حبسا موقوفة التنفيذ، وغرامة مالية قدرها 500 درهم. القيادي النقابي بجهة بني ملال خنيفرة كان متابعا على خلفية شكاية تقدم بها ضده مدير مصطفى السليفاني، مدير الأكاديمية الجهوية للتربية والتكوين بجهة بني ملال خنيفرة، اتهمه فيها بـ”إهانة موظف أثناء مزاولة عمله”." "الحبس و الخطية لقيادي نقابي رفع عليه مدير اكاديمية دعوى قضائية"
"الفنان والممثل أنس الباز  ديما كيشارك مع المتتبعين ديالو بعض تفاصيل حياتو من دارو حيت ملتزم بالحجر الصحي. أنس الباز قال انه عيا من الدار والگلاس، وكتب في ستوري على حسابو في انستگرام أنه توحش الخدمة. أنس من الفنانين لي كينصحو المتتبعين ديالهم بالالتزام بالحجر الصحي، ويگلسو في ديورهم حتى دوز جايحة كورونا." "أنس الباز عيا من الدار والكَلاس بسبب كورونا وتوحش الخدمة والتمثيل"
"عكس السنوات السابقة، جرعات التلقيح ضد الانفلونزا الموسمية غايتوزع بوصفة طبية كيحددها الطبيب. يعني مبقاش تمشي تاخد اللقاح فالصيدليات بدون وصفة طبية. وزارة الصحة، غاتجيب 650 ألف جرعة من لقاح الانفلونزا الموسمية، وغايتم توزيعها في غضون أيام قليلة.  وفق موقع “ميديا 24”. لكن نرجعو شويا للور، ف 23 شتنبر 2020، مسؤول كبير بوزارة الصحة وخبير ف علم الأوبئة حذر بشدة، التأخر في اعداد استراتيجية للتعامل مع الانفلونزا الموسمية، تعطلت بزاف الوزارة، حسب مصادر طبية، فإن هاد التأخر زاد خربق الناس، حيث كاين دبا الى جاتهم الانفلونزا وكيسحابليهم كورونا. خاص التلقيح يجي فالوقت المناسب، لكن “للأسف الوزارة كتشتغل بدون استراتيجية واضحة وبدون تواصل فعال” يقول مصدر بالوزارة. الخطورة والصعوبة، تكمن وفق الخبير بوزارة الصحة الذي فضل عدم ذكر اسمه، في وجود صعوبات وتعقيدات في تحديد استراتيجية واضحة لمواجهة كورونا في فصل الخريف، خصوصا وأن هذا الفصل يشهد ظهور الانفلونزا الموسمية. دبا الوزارة تعطلت بزاف وكاين لي تصاب بالانفلونزا ومعارفش واش انفلونزا ولا كورونا. وحسب موقع “ميديا 24″، فإن 150.000 جرعة غاتمشي للعاملين في القطاع الصحي والأشخاص لي عندهم  بطاق راميد.  في حين   150.000  جرعة غاتمشي  لمعهد باستور . وسيتم وضع الـ 350.000 المتبقية في دوائر المختبرات والصيدليات، لكن هاد العام، ميمكنش يتوزع اللقاح بدون وصفة طبية عكس السنوات السابقة. وحسب مصدر من وزارة الصحة فإن هاد 650 ألف جرعة من اللقاح قليلة. وأصلا  المغرب كيعاني من ضعف التلقيح. ولكن شنو الفرق بين الانفلونزا وكورونا، كيفاش نعرفو بلي المريض مصاب بكورونا ولا بالانفلونزا الموسمية. المسؤول بوزارة الصحة، قال لـ”كود” بأن العلامات السريرية كيتشابهو ف بزاف وكيختالفو فشي اعراض. الأعراض لي كيتشابهو بين كورونا والانفلونزا الموسمية، بحال السعال والسخانة. ولكن هاد الاعراض متيكونوش ديما علامات ديال الفيروسين. حيث كاين اختلاف في بعض الاعراض الأخرى. الاختلاف بين الانفلونزا الموسمية وكورونا، كاين، بحيث من أعراض الانفلونزا الموسمية كنلقاو الألم في المفاصل والعياء بنسبة كبيرة، في حيث مكتكونش ف كورونا. أما فيروس سارس (كورونا) كيتصاحب معاه أحيانا فقدان الشم والذوق، (واللي ماشي ديما كيكون من الاعراض)، وميمكنش نقولو شخص فقد هذه الحواس بلي مريض بكورونا ديما، ولكن هي في الاغلب من مميزات الاصابة بكورونا. أما فيما يتعلق الحالات الخطيرة، ولي فيها التهاب الرئة ولي كتحتاج لتنفس اصطناعي وأدوية خاص، فراه حتى الانفلونزا كتسبب هاد الالتهاب الرئوي، وهنا مكمن الخطورة، كيقول نفس الخبير. المسألة لي هي خصها تكون في “اجراء اختبارات خاصة للكشف عن الفيروس، يعني تقلب على الفيروس مباشرة، أو تقلب على الحمض النووي ديال الفيروس ف جسد الانسان، في إطار مقاربة الصحة العامة، ولي مسألة صعيبة بزاف فالمغرب” وفق المتحدث. أما علاج فعال دقيق للانفلونزا الموسمية مكاينش، وهادشي غادي يزيد يعصب المأمورية، وفق نفس المصدر. حيث لي كاين هو ادوية لتخفيف الألم تايدوز الفيروس." "عكس السنوات السابقة.. لقاح الانفلونزا غايكون بوصفة طبية.. ومصدر لـ”كود”: وزارة الصحة تعطلت بزاف وعقدت الأمور و650 ألف جرعة قليلة"
"المجلس ديال النواب فرش النواب السلايتية. فقد كشفت الغرفة الأولى خلال الجلسة الأسبوعية العامة المخصصة للأسئلة الشفهية، عن غياب بعض البرلمانيين بلا مبرر مشروع عن الجلسات التي تعقد كل سيمانة. وكشفت رئاسة الجلسة، زوال اليوم الإثنين، عن الأسماء ديال هاد البرلمانيين  واشارت  هاد البرلمانيين غادي يتم الاقتطاع من الأجور ديالهوم، مع نشر الأسماء ديالهوم ف الجريدة الرسمية ديال المجلس، وذلك تطبيقا للمادة 147 من النظام الداخلي ديال مجلس النواب." "رئاسة البرلمان فرشات السلايتية.."
"علنات وزارة الداخلية فبلاغ مشترك مع وزارة الصحة، عن اغلاق 8 مدن اللي هوما طنجة، تطوان، فاس، مكناس، الدار البيضاء، برشيد، سطات و مراكش ابتداء من يومه الأحد 26 يوليوز عند منتصف الليل. هاد القرار جا بناء على خلاصات التتبع اليومي، والتقييم الدوري لتطورات الوضعية الوبائية بالبلاد ؛ وفسياق تعزيز الإجراءات المتخذة للحد من انتشار هذا الوباء. ويستثنى من هذا القرار الأشخاص ذوي الحالات الطبية المستعجلة، والأشخاص العاملين بالقطاع العام أو الخاص والمتوفرين على أوامر بمهمة مسلمة من طرف مسؤوليهم، مع شرط الحصول على رخص استثنائية للتنقل مسلمة من طرف السلطات المحلية. وتجدر الإشارة إلى أن هذا المنع مكيشملش حركة نقل البضائع والمواد الأساسية اللي كتتم فظروف عادية وانسيابية بما يضمن تزويد المواطنين بجميع حاجياتهم اليومية. وقد تم اتخاذ هذا القرار نظرا لعدم احترام أغلبية المواطنين للتدابير الوقائية المتخذة، كالتباعد الاجتماعي، ووضع الكمامة واستعمال وسائل التعقيم، وذلك رغم توافرها بكثرة في الأسواق ؛ مما أدى إلى زيادة انتشار العدوى، وارتفاع عدد الحالات المؤكدة. وأمام هذا الوضع، فإن السلطات العمومية تهيب بجميع المواطنين للالتزام التام بهذه التدابير، وإلا فإن المخالفين سيتعرضون للإجراءات الزجرية الصارمة، طبقا للقانون." "الداخلية سدات 8 مدن ابتداء من هاد النهار.. ممنوع الخروج او الدخول ليهم بسباب عدم احترام التدابير الوقائية"
"علنات وزارة الصحة، اليوم الأربعاء، على تسجيل 5461 حالة، وهكذا وصل الإجمالي ل270626، بمعدل إصابة  د745,2 لكل 100 ألف نسمة، و15 لكل 100 ألف نسمة فهذ 24 ساعة.  وحسب نشرة كوفيد19 اليومية، تسجلات اليوم 81 وفاة، وبلغ الإجمالي 4506، بنسبة فتك ديال 1,7 فالمية. وتشافاو اليوم 4892 واحد، ووصل المجموع ل221743، بنسبة تعافي ديال 81,9 فالمية. ووصل عدد الحالات النشيطة ل44377، منهم 970 فالإنعاش. ومن الحالات الحرجة، 78 تدهورات حالتهم غير هذ النهار، و78 تحت التنفس الاصطناعي الاختراقي، أما أسرة الإنعاش فوصلات نسبة الملء ديالها ل37 فالمية. واليوم تستبعدات 16266 حالة، ووصل مجموع الحالات السلبية ل3282501. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي والأسبوعي:  وهذو الوفيات الأسبوعية: " "اليوم الإصابات والوفيات بكورونا طالعين.. 5461 مغربي ومغربية تصابو بالڤيروس و81 ماتو.. و44377 كيتعالجو منهم 970 فحالة خطيرة"
"العالم كامل شاداه الخلعة من كورونا لي قتل الآلاف عبر العالم. وبزاف ديال الفنانين المغاربة عبرو عن رأيهم من هاد الفيروس منهم الممثلة هدى الريحاني. بطلة فيلم “البرتقالة المرة” قالت على هامش افتتاح مهرجان السينما في طنجة أنها مخلوعة خصوصا أن الانذار كاين في العالم كامل والمغاربة خاص ياخدو هادشي بعين الاعتبار خصوصا أننا كنبوسو بزاف وكنتسالمو بزاف باليدين، لي هوما مصدر تنقل الجراثيم. وأكدات الريحاني أننا خاصنا ناخدو الاحتياطات الواجبة لتفادي الاصابة بهاد الفيروس القاتل. " "هدى الريحاني: حنا شعب كيبوس ويسلم بزاف.. وخاصنا نردو البال دابا مع فيروس كورونا -فيديو"
"قال وزير التجهيز والنقل واللوجيستيك عبد القادر اعمارة ، اليوم الثلاثاء بالرباط ، إن مشروع الخط فائق السرعة المقرر أن يربط بين مدينتي القنيطرة ومراكش، سيكلف 40 مليار درهم. وأضاف اعمارة في معرض رده على سؤال شفوي “حول ربط الأقاليم الجنوبية بخط السكك الحديدية” تقدم به فريق الأصالة والمعاصرة بمجلس المستشارين، أن الخط المماثلالذي سيربط بين مدينتي مراكش وأكادير سيطلب 50 مليار درهم، وذلك في إطار “مخطط السكك الحديدية في أفق 2040”. وأفاد بأن التكلفة الإجمالية للخطين ستصل لحوالي مائة مليار درهم، مبرزا أن هناك تقدما في أشغال الخطين على مستوى الدراسات التفصيلية التقنية، خصوصا على مستوى الخط بين مراكش وأكادير. وفي رده على سؤال آخر حول “إعادة النظر في تدبير رخص النقل المزدوج” تقدم فريق التجمع الوطني للأحرار، قال السيد اعمارة إنه تم منح 3831 رخصة لأصحاب سيارات النقل المزدوج حيث أن المستعمل منها بلغ فقط 29 في المائة. وأكد أن جهة بني ملال- خنيفرة هي الأولى من حيث الجهات الحاصلة على هذه الرخص والتي بلغت 565 رخصة استعملت منها 15 في المائة، ثم جهة درعة-تافيلالت (409 رخصة استعملت منها 55 في المائة)، وجهة مراكش-آسفي (534 استعملت منها 155 رخصة)." "عمارة: 40 مليار درهم باش نديرو تيجيفي القنيطرة مراكش و50 مليار درهم بين اكادير ومراكش"
"قررات هند العلمي مرات الكوميدي حمزة الفيلالي تبدا مشروع باش تدور به الحركة ودخل شوية ديال الفلوس. والتبركَيكَة لي جابت “كَود” أن هند لي هي خريجة المعهد العالي للصحافة والإعلام، غادي تحل قريبا محل غادي تبيع فيع الديكورات القديمة لي ولات مطلوبة بزاف مؤخرا. هاد البروجي بغات هند توقف عليه هي شخصيا باش تعول على راسها، ويكون عندها دخل مادي شهري خاص بيها. وهند حاليا هي مديرة أعمال راجلها حمزة الفيلالي لي كانو مزوجين سنوات قبل ما يطلقو ويعاودو يرجعو لبعضياتهم مؤخرا." "هند العلمي مرات حمزة الفيلالي دارت مشروع باش تدور الحركة ودخل الفلوس"
"علمت “كود”، من مصادر متطابقة، أن القيادي الكبير في حزب الاتحاد الاشتراكي، عبد الرحمان اليوسفي، نقل إلى إحدى المستشفيات بمدينة الدار البيضاء. مصدر مقرب من اليوسفي أوضح لـ”كود” أن الرجل كبر بزاف وعندو 97 عام، موضحا أنه كيمشي ديما للمستشفى، وهادي ماشي أول مرة وكيدير مراقبة عادية، مشيرا إلى أنه نقل إلى المستشفى في أربع مناسبات خلال فترة الحجر الصحي. وزاد المصدر موضحا أن اليوسفي فهاد الفترة مكاينش اللّي يقابلو في منزله، ودبا تقرر يمشي للمستشفى باش يبقى تحت المراقبة الطبية، مشيرا إلى أن السيد حالته ماشي حرجة لكن الهدف من نقله إلى المستشفى هو وضعه تحت المراقبة الطبية حقاش السيد عندو التعب بسبب كبيره في السن وأشار أيضا إلى أن عبد الرحمان اليوسفي كان قد نقل إلى المستشفى في مناسبات سابقة بسبب مشكل عندو في التنفس والقلب. “دبا من الأفضل يبقى تحت المراقبة ديال الأطباء”. يضيف مصدر “كود”." "عبد الرحمان اليوسفي هزّوه للمستشفى ومقرب منه لـ”كود”: عندو مشكل فالتنفس والقلب وفهاد الحجر الصحي مشا 4 مرات"
"أحمد أحمد، رئيس الكونفدرالية الإفريقية لكرة القدم وصل للقاهرة اليوم الاثنين باش يترأس اجتماع ديال الكاف نهار الخميس الجاي. الملغاشي احمد احمد قرر يحضر يترأس الاجتماع واخا الأزمة ديال فيروس كورونا المستجد. اغلب أعضاء المكتب التنفيذي من بينهم فوزي لقحع، رئيس الجامعة، غادي يكون حاضر في هذا الاجتماع عن طريق فيديو كونفيرونس. وأكد مصدر مسؤول ل”كود” أن الكاف غادي تأجل مسابقتي دومي فينال ديال دوري الأبطال وكأس الكونفدرالية بسبب ارتفاع المتزايد للجائحة سواء في المغرب ومصر. ومن المنتظر أن تعلن ذلك رسميا نهار الخميس الجاي. وكانت الكاف قد حددت تاريخ 26 شتنبر الجاري موعدا لإجراء ذهاب نصف نهائي الأبطال بين الرجاء البيضاوي والزمالك المصري والوداد البيضاوي مع الأهلي المصري. وفي مسابقة كأس كاف، غادي تلعب الحسنية كونتر نهضة بركان وبيراميدز المصري مع حويا كوناكري الغيني." "أحمد أحمد مشى لمصر واخا كورونا ومصدر مسؤول لـ”كود”: الكاف غادي تأجل دومي الأبطال والاعلان نهار الخميس"
"جيل على قدو وللى كيحس براسو بحال شي طفل غير شرعي متخلى عنه ضايع فالزنقة والتشرد، هادشي لي كيحس بيه هاد الجيل مع الدولة لي بالنسبة ليه تخلات عليه وماعارفاهش حتى واش كاين وباقا كتحاول تصلجح الأخطاء لي دارتها فالجيل لي قبل منو، بينما هاد الجيل طالع بحال لقيط، وهادشي لي كيعبر عليه هاد الجيل يوميا وفأي مناسبة، يكفي أنك تسمع أغنية في بلادي ظلموني ديال جمهور الراجا وتفهم درجة الغبينة لي كيحس بيها هاد الجيل. يمكن نقولوا بلي بزاف ديال الحاجات متوفرين لهاد الجيل مكانوش شحال هادي فالمغرب ومتوفروش للأجيال لي قبل منو، ولكن لي مموفرش حاليا بصح لهاد الجيل هو الإهتمام والامل، على الأقل حنا عشنا التغيير وحكومة التناوب والعهد الجديد والوعود والإنفتاح والإنتخابات والسياسة والأحزاب والصحافة المستقلة والتدوين فالأنترنيت، على الأقل كان عندنا أمل ماشي فالتغيير بالضرورة ولكن بلي غدا غادي يكون حسن، دابا العهد الجديد مابقاش جديد بدا يقدام، والتناوب والإرادة الشعبية مشات مع بنكيران، دابا مكاين والو وهذا هو الموشكيل لكبير هو كاين السكات والنخال واللامبالاة وهادشي كيجب القنط والملل واليأس، راه صعيب تعيش بلا أفق تتطلع ليه فهاد الحياة. على الأقل غير فوقت بنكيران كنتي غير تشد التيليفون فيدك وتلقى عشرين نوتيفيكاسيون على بنكيران من كاع المواقع ، محرك السوق كل مرة بخرجة وكل مرة بهدرة، وكان جارنا معاه من وعد لوعد ومن صراع لصراع، دابا مابقيناش عرفنا حتى شكون لي كيسير الحكومة لي كتشرف على تسيير البلاد، وواش أصلا كاين شي حد، او غير راه المغاربة ولفو يفيقو فالصباح ويديرو داكشي لي عليهم ويرجعو بحالهم بلا أسئلة، راه مايمكنش تبقى الأمور هاكة وقتل السياسة فالبلاد تقدر تكون عندو نتيجة عكسية على خلاف ما يأمله هادوك لي لي وصلونا لهاد الحالة ديال اللامبالاة وللاوطنية." "دابا مابقيناش عرفنا حتى شكون لي كيسير الحكومة لي كتشرف على تسيير البلاد.. وواش أصلا كاين شي حد.. او غير المغاربة ولفو يفيقو فالصباح ويديرو داكشي لي عليهم ويرجعو بحالهم بلا أسئلة"
"اعلن الاتحاد الاوروبي على الشطر الثاني من الدعم الموجه للمجتمع المدني المغربي، لتمويل المشاريع التنموية بأربع جهات مغربية. وزاد بلاغ توصلت به “كود”، أن هاد الدعم خاص بالمشاريع لي كتستهدف الشباب والمساواة بين المرا والرجل، والمشاريع البيئية. البلاغ أكد أن هاد المشاريع غاتستافد منها جهة الشرق، وجهة طنجة تطوان الحسيمة، وجهة الدار البيضاء، بالإضافة لجهة سوس ماسة.   " "الاتحاد الاوروبي بدا تمويل المجتمع المدني فالريف والشرق وكازا وطنجة"
"أوردت صحيفة “أخبار اليوم” أن أول جلسات محاكمة هشام نجمي، الكاتب العام السابق لوزارة الصحة، ستنطلق يوم الاثنين 23 شتنبر الجاري، أمام المحكمة الابتدائية، بتهمة عدم تقديم المساعدة لشخص في خطر ويتابع معه موظف استقبال في فندق “تيفولي”، بتهمة تسجيل هوية مزورة، مع متابعة السيدة التي حاولت الانتحار بتهمة السكر العلني. القضية تعود لـ23 غشت الماضي، حين قامت سيدة تبلغ من العمر 35 عاما، تملك شركة لتأجير السيارات بمراكش، بمحاولة انتحار برمي نفسها في الطابق الثاني من الفندق، وتبين أنها كانت برفقة نجمي." "محاكمة كاتب عام وزارة الصحة هشام نجمي المقال غاتبدا فهاد الوقت"
"علنات وزارة الصحة على تسجيل 238 إصابة بفيروس كورونا المستجد فهاد 24 ساعة الأخيرة، وهكذا وصل عدد المصابين فالمجموع لـ12290. وقالت مسؤولة فوزارة الصحة، فالندوة اليومية للترصد الوبائي لفيروس كورونا المستجد، أن هذ الإصابات كتتوزع جهويا على الشكل التالي: طنجة تطوان 73، العيون الساقية الحمرا 66، فاس مكناس 39، مراكش آسفي 22، الرباط سلا 19، كازا سطات 14، الجهة الشرقية 3، ثم بني ملال خنيفرة وجهة سوس ماسة حالة واحدة لكل منهما. وتسجلات 93 حالة شفاء اليوم، ووصل المجموع لـ8833، بنسبة تعافي د71,9 فالمية. وتسجلو 4 وفيات جديدة، ووصل الطوطال لـ225 وفاة، أي بنسبة إماتة د1,8 فالمية. وارتفع عدد المصابين اللي مازال كيتلقاو العلاج لـ3232، 18 منهم فحالة حرجة. وتم اكتشاف 89 فالمية من مجموع الإصابات الجديدة ديال اليوم، عبر تتبع المخالطين، وصل العدد ديالهم فالمجموع لـ66798، مازال منهم 10901 تحت المراقبة. ووصل مجموع الحالات المستبعدة لـ650524 بعد ما خرجات تحاليلهم سلبية. وهذا التوزيع الجغرافي للإصابات بالنسبة المئوية: " "الوضعية الوبائية لفيروس كورونا فهاد 24 ساعة: 238 تصابو و93 تشافاو و4 ماتو.. الطوطال: 12290 منهم 8833 صافي تعافاو و225 توفاو و3232 كيتعالجو و18 حالتهم حرجة"
"أدانت محكمة لاهاي بهولندا قبل أيام، مغربيا وهولنديا في جريمة قتل أحد المواطنين، بسبب تصفية الحسابات بين المافيات الهولندية. وقالت وسائل إعلام هولندية أن المتهمين توجها إلى منزل الضحية، حيث تربصا به إلى أن خرج من بيته ليقوما أحدهما بإفراغ بندقية رشاشة في صدره. وحكم على المتهم المغربي ب22 سنة، بينما أضافت المحكمة ثلاث سنوات أخرى لحكم زميله بسبب العثور على سلاح ناري غير مرخص بحوزته ساعة اعتقاله." "الحبس لمغربي وهولندي فجريمة تصفية لعضو فالمافيا بهولندا"
"شركة “فولكان” الأمريكية ناوية تبيع أكبر طائرة في العالم، لي طارت مرة وحدة في التاريخ وبقات من بعد في مطار بولاية كاليفورنيا.  شبكة “سي إن بي سي” قالت أن شركة “فولكان” القابضة، وهي مجموعة شركات استثمار للملياردير الراحل بول ألين، طرحت طائرة “ستراتولاونتش” للبيع بمبلغ 400 مليون دولار، على أن يشمل السعر ملكية الطائرة، وكذلك الملكية الفكرية لها، بالإضافة إلى مرافقها.  هاد الطيارة جناحها كيساويو طول ملعب كرة قدم أمريكية تقريبا، وطولها من الجناج إلى الجناح 117 متر.  وتعمل بواسطة 6 محركات نفاثة، وطارت للمرة الأولى في أبريل الماضي بعد حوالي 8 سنوات من التطوير، وحلقت الطائرة العملاقة لأكثر من ساعتين قبل الهبوط بنجاح." "أكبر طيارة في العالم لي طارت مرة وحدة فالتاريخ معروضة للبيع"
"علمت “كود”، من مصادر مطلعة، أن مصالح الدرك الملكي التابعة للمركز القضائي صفرو، ستحيل صباح اليوم الثلاثاء، أربعة أشخاص، من بينهم موظف بكتابة الضبط بالمحكمة الابتدائية بفاس، على أنظار وكيل الملك لدى المحكمة الابتدائية بمدينة صفرو. ووفق ما كشفت عنه مصادر “كود”، فإن تفكيك هذه الشبكة التي تضم فاعلين جمعويين بين مدينتي صفرو وفاس جاءت تتويجا للأبحاث والتحريات التي باشرتها عناصر الدرك الملكي، مشيرة إلى أن الضابطة القضائية توصلت بـ15 شكاية من مواطنين وقعوا ضحية نصب واحتيال من قبل الموقوفين الذين كانوا ينشطون ضمن شبكة إجرامية متخصصة في التهجير إلى الخارج. وكشفت المصادر نفسها أن ضحايا هاد الشبكة تجاوز 30 ضحية، لكن عناصر الدرك الملكي وصلاتها دبا 15 شكاية. الأسلوب الإجرامي ديال هاد العصابة يتمثل في إيهام الضحايا بوجود وظائف في قطاع الفلاحة شمال فرنسا. الموقوفين في إطار هاد القضية، حسب مصادر “كود”، كيقولو للضحايا أن عندهوم شي شركة، وكيطلبو فلوس من الضحايا، قبل أن يختفوا عن الأنظار. وماشي غير هادشي العصابة كتقول للضحايا أن عندها عقود باش تهجرهوم للخارج، وهادي كولها وثائق مزورة كيشوفوها الضحايا غير فالهاتف وصافي. وزادت المصادر أن الموقوفين كيطالبو من الضحايا يعطيو النص ديال لفلوس فالمغرب، قبل أن يوهمون الضحايا بأن الباقي غادي يعطيوه مني يمشيو للخارج، وتحديدا شمال فرنسا، لكن هادشي كولو غير كذوب ونصب على ناس دراوش معندهومش. وكشفت المصادر نفسها أن المتهمة الرئيسية في إطار هاد القضية تبين أيضا أنها تشكل موضوع مذكرة بحث على الصعيد الوطني صادرة عن المصلحة الولائية للشرطة القضائية بفاس من أجل “إصادر شيكات بدون رصيد”." "إحالة شبكة فيها جمعويين وموظف بالمحكمة الابتدائية دفاس على النيابة العامة: متورّطين فالنصب على العشرات ديال الناس بعدما كيواعدهوم بالتهجير لشمال فرنسا"
"روينة فشارع الخليفة بن إسماعيل فكازا. صباح اليوم الأربعاء، حصل شخص بالقرب من الملاعب المجاورة للغابة الخضراء خاون طاكسي صغير منذ أكثر 5 أيام. المشتبه فيه تورق أثناء محاولته الفرار بعد ارتكابه حادثة سير، ليسارع شابين لإيقافه ثم تسليمه بعد ذلك لرجال الامن قبل حضور صاحب سيارة الأجرة.  " "روينة فشارع الخليفة بن إسماعيل فكازا. كسيدة فضحات واحد شافر طاكسي صغير"
"عبر عمال في شركة تدبير قطاع النظافة بمدينة الناظور، عن خوفهم من نفايات مختبرات التحاليل المتواجدة بالمدينة، مطالبين بحمايتهم من الأخطار المحدقة بهم بسبب النفايات الطبية التي يتم التخلي عنها دون اتخاذ احتياطات السلامة اللازمة.  ونشرت صفحة تهتم بشؤون عمال النظافة على الفايسبوك، مجموعة من الصور تظهر مخلفات التحاليل الطبية، مطالبة المختبرات بأخذ الإحتياطات المعمول بها في هذا الصدد لتجنب كل ما من شأنه أن يؤذي عمال النظافة، عبر تعاملهم المباشر مع مخلفات قد تحمل أمراضا معدية أو خطيرة." "عمال النظافة فالناظور كاعيين بسباب النفايات الطبية لي كتهدد حياتهم بخطر الامراض"
"قام اليوم الأربعاء وفد من قيادة جماعة العدل والإحسان بزيارة أحمد الريسوني رئيس الاتحاد العالمي لعلماء المسلمين في بيته بالرباط بمناسبة توليه مسؤولية رئاسة الاتحاد. هاد الوفد كان فيه الأمين العام  للجماعة محمد عبادي وعبد الكريم العلمي رئيس مجلس الشورى، وغيرهم. الجماعة قدمات التهنئة  للريسوني على الثقة التي حازها من قبل الجمعية العمومية للاتحاد." "قيادة جماعة العدل والإحسان مشاو عند الريسوني"
"العربية للطيران زادت جوج خطوط جوية من كازا، اليوم الجمعة، بحيث بالإضافة للخط اللي كانت دارتو بين كازا ومالاكَا الاسبانية، اليوم نضاف خط كازا/رين (ففرانسا)، ثم كازا/كَلميم غايتزاد نهار الاثنين، وغيكونو فيه جوج رحلات فالسيمانة. وقالت شركة الطياران، فبيان ليها، أنه، أن المسافرين غيمكن يتنقلو لكل هذ المدن بسهولة. وسفر غيكون مضمون بشرط احترام جميع الشروط الاحترازية للحد من انتقال عدوى كورونا، من تباعد وارتداء كمامات، وحتى التيست غيكون إجباري." "فعز أزمة كورونا.. العربية للطيران زادت جوج خطوط جديدة من كازا"
"كود: قادت مصالح الشرطة القضائية بمنطقة أمن سيدي البرنوصي، أخيرا، أبحاثا وتحريات مكثفة أسفرت عن حل لغز جريمة متعلقة بسرقة سيارة بالعنف شهدها، الجمعة الماضية (9 فبراير 2018) حي سيدي مومن بالدار البيضاء،حيث افتعل ثلاثة جناة خلافا مع سائق السيارة لإرغامه على التوقف، ليتأتى لهم ذلك فجردوا مرافقه من مبلغ مالي زهيد؛ فيما لاذوا بالفرار متن سيارة الضحية. وذكر مصدر مطلع أن الأبحاث القضائية المجراة، تحت إشراف النيابة العامة المختصة، مكنت مصالح الشرطة القضائية بالمنطقة الأمنية المعنية، اليوم الاثنين (12 فبراير 2018)، من الاستدلال على شخصين يبلغان من العمر على التوالي: 24 و 25 سنة، وبالتالي إيقافهما على خلفية القضية، فيما لازال البحث جاريا عن المتورط الثالث. وأوضح المصدر نفسه أن التحريات، التى جرى الاستعانة فيها بخبرات علمية وتقنية، من تحديد مكان إخفاء السيارة المسروقة بحي مولاي رشيد، وهي من نوع (غولف 04)، مشيرا إلى أنه جرى حجزها، بعد إلقاء القبض على الظنين.   وذكر المصدر ذاته أن المشتبه فيهما وضعا تحت تدابير الحراسة النظرية من أجل تعميق البحث معهما حول خلفيات وملابسات القضية، إلى حين تقديمهما أمام النيابة العامة المختصة التي تشرف على البحث." "فك لغز شفرة بالعنف لسيارة فكازا.. وها شكون الجناة"
"مرة أخرى تسببات اشغال البناء والترميم، فوفاة عامل، بعد الحادثة لي وقعات قبل أيام فوجدة، وهاد المرة وقعات فإقليم تطوان. مصادر محلية قالت ان صباغ كان خدام فشي دار بجماعة أزلا لي جاية على الطريق الساحلي،وزلق من الطروازيام ايطاج زطاح، حيث أصيب خطيرة انهت حياته على الفور. هاد نزيف الوفيات دعمال البناء، والمهن المتعلقة بأشغال البناء،كيتسبب فيها عدم وجود حماية كافية، ذلك أن السلطات كتعرف تراقب البناء العشوائي لكنها عمرها دارت دورة تمشي تراقب الأمات فأوراش البناء المرخص لها، لأنه كيهمها قانونية الياجور أكثر من حياة الفرد." "صباغ مات بعدما طاح من الطروازيام ايطاج فأزلا"
"وكان العثماني، في تصريح صحافي، على هامش الدورة العادية للمجلس الوطني للعدالة والتنمية المنعقدة، أمس السبت، بسلا، بخصوص وضعية «البلوكاج» التي تعرفها عملية ترميم الحكومة بتعويض الوزراء المعفيين، أن المشاورات الحكومة مستمرة مع الأحزاب المعنية." "مشاورات ترميم الحكومة رجعات عاوتاني لنقطة الصفر"
"قالت المنظمة الدولية للهجرة، أن الهجرة السرية حيحات فالخمسة أشهر الاولى من هاد العام، بين المغرب وإسبانيا، بعدما نجح ما يقارب العشرة الاف حراگ من الوصول لإسبانيا. وزادت المصادر ذاتها، أن 2000 من أصل 9871 حراگ، دخلوا لإسبانيا عن طريق مليلية وسبتة، فيما البقية مشاو فقوارب الموت للسواحل الاسبانية. وكتوقع المنظمة أن هاد الارقام غادي تتضاعف في الاشهر القادمة، بسباب الجو لي غادي يتقاد وماغايبقاش لبحر مخربق وكيصرط المهاجرين." "عشرة الاف حراگ وصل لاسبانيا من المغرب فالخمسة شهور اللولة من 2019"
"منتشرة واحد الفكرة غالطة علة الشخص الذكي الي كتقول أنه إنسان مميز وعندو مرتبة عالية، لكن دراسة بينات أن الأشخاص الأذكياء فوضويون ومكيلتازموش بالنظام، وكيعجبهم يسهرو بالليل ويقولو كلمات غير لائقة. حسب دراسة من جامعة مينيسوتا الأمريكية جاءت في موقع “بونته” الألماني، الأشخاص الأذكياء كيشتمو بزاف وكيتلفظو بكلمات نابية بشكل كبير،وعندهم معجم غير محدود من المفردات السيئة. وكشفت نفس الدراسة أن بيوتهم غير مرتبة حيت هاذ الأجواء كتساعد على الانفصال من الروتين وكتخلي الشخصيكون مبدع وينتج أفكار جديدة.    " "شوفو راسكوم واش ذكيين ولا مكلخين. دراسة بينات على أن الناس الأذكياء كيخسرو الهدرة بزاف وفوضويين"
"أكد مسؤول بوزارة الصحة، في اتصال مع “كود”، أن الحالات الستة المسجلة بمدينة مكناس إلى حدود الرابعة من مساء اليوم الجمعة 20 مارس الجاري، ضمنها أربعة حالات محلية. وحسب ذات المصدر فإن “هاد 6 حالات كنوصفوها حالة مجموعة (2+4)، حيث هادو تعاداو بشكل جماعي”. وحاولت “كود” التأكد من جنسيات الحالتين القادمتين من الخارج، واللتين سببا في انتقال الفيروس إلى 4 حالات محلية، لكن هاتف المسؤولين يرن بدون جواب. هاد الحالات لي هضرنا عليهم فهاد المقال متعلقة بالحالات لي علنات عليها وزار الصحة في حدود الساعة 4 من مساء اليوم الجمعة 20 مارس، ولي  عن تسجيل ثمانية (8) حالات جديدة منها 6 مكناس، واحد سلا، وواحدة القنيطرة. بالنسبة لحالتي سلا والقنيطرة ماشي انتشار محلي، بل قادمتين من دول أجنبية، وفق ذات المصدر. ولحدود كتابة هذه الأسطر فإن عدد الحالات المؤكدة بالإصابة بفيروس كورونا المستجد، في المغرب، بلغ 77 حالة." "ها الجديد ف انتشار “كورونا فيروس” : 4 حالات ديال اليوم محلية"
"حيث أن مستقبل البنات في المجتمعات العربية رهين بغشاء ولا تيتباع بدراهم معدودة في الصيدليات. ولكن ماذا عن عذرية الرجل هل سبق أن اهتمت بها النساء قبل الزواج؟ هذا هو السؤال لي سول مكرو “كود” البنات والعيالات، والأجوبة كانت قسمين، قسم طالب أنه لابد من المرأة تهتم وتشوف شي واحد لي ماسبقش دار علاقة جنسية قبل كيف هو تيطلبها منها؛ والإجابة الأكثر إنتشارا هي راجل لي دارها جات معاه حياتو هذيك، ولطلب مني شهادة العذرية جات معاه، وميمكنش نفكرو بهذ الطريقة ديال نحاسبوه ولا نشوف الماضي ديالو." "شهادات=فيديو / واش المغربيات ممكن يطلبو شهادة العذرية من الراجل كيف هو كيطلبها: ها جوابهم العجيب والغريب والمثير للاهتمام"
"حكمات المحكمة الإدارية فكازا بتعويض المحامي (ع.ت) من طرف المديرية العامة للأمن الوطني، ب5000 درهم، مع تحميلها الصائر، من بعد ما تكرفصو ليه صحاب الفوريان على طوموبيلتو، وهزوهاليه بشكل تعسفي، وجردوها وخسرو ليها البيبان والصباغة. وشافت المحكمة، فالحكم ديالها اللي صدر ف3 مارس هذ العام، من بعد ما تدارت الخبرة على طوموبيل المحامي، أن الضرر اللي لحقها وصل ل7000 درهم، بحيث تضررات الباب اللورانية اليسرية ممكن تصاوب ب1000 درهم، والصباغة ولوازمها خاصها 1000 درهم، ولإصلاح الاعوجاج واليد العاملة ديالها خاصها 2000 درهم، وعاد اليد العاملة دالصباغة اللي خاصها 3000. ومن غير هذشي، شافت المحكمة أو البوليسي اللي أمر بإيداع طوموبيلة المحامي للفوريان خالف مقتضيات المادة 113 من مدونة السير، بحيث مادارش محضر وصفي على الطوموبيل، وهذ التقصير خلى الطوموبيل تتقاص بهذ الأضرار، وهكذا كتكون أركان المسؤولية الإدارية قائمة ومستوجبة للتعويض. وزادت أن هذ المخالفة اللي رتكب المحامي ماشي ضمن الحالات اللي كتبرر إيداع المركبات بالمحجز و المنصوص عليها حصرا في المواد 111 و 112 و 112-1 من مدونة السير." "إدارية كازا حكمات على البوليس بتعويض محامي تكرفصوليه على طوموبيلتو فالفوريان"
"واحد من كبار الفاعلين الاقتصاديين فسوس غادر عالمنا. الحاج إبراهيم ايدحلي المعروف ببيشا توفي بالمستشفى الأمريكي بباريس، صباح اليوم الأحد، بعد صراع طويل مع مرض الباركينسون عن سن يناهز 89 سنة. الحاج بيشا من الشخصيات المعروفة بزاف بالمنطقة. استثماراته تمتد عبر عدد من المجالات. كما عرف عنه أنه رجل كايدير الخير بزاف، إذ استفادت من أنشطته الخيرية منه عدد من الجمعيات الاجتماعية بالجهة." "سوس فقدات احد اشهر ملايراتها: رجل الاعمال ايدحلي المعروف ببيشا"
"عملت “كود” من مصدر داخل اللجنة المكلفة بملف المغرب لتنظيم مونديال 2026 ان زيارة الوفد التقني للفيفا واللي سالى البارح الخميس وشمل الملاعب والفنادق “كانت مخيرة” وزادت “ثقة الفيفا فالملف المغربي”. الوفد اللي بقى معاهم مولاي حفيظ العلمي رئيس اللجنة وما فارقهمش حتى مشاو فحالهم مشى عاجبو الحال يشرح المصدر نفسه ل”كود”. هاد الشي كيفسر هاديك الخرجة الغريبة المنرفزة ديال الكاوباي اللي دارها البارح دونالد ترامب رئيس اقوى دولة فالعالم امريكا. ترامب كتب تدوينة قال فيها “وضعت الولايات المتحدة ملفا قويا مع كندا و المكسيك لتنظيم كأس العالم للعام 2026. سيكون من العار أن تدعم الدول التي ندعمها دائما منافس الولايات المتحدة. لماذا يجب علينا دعم هذه البلدان عندما لا تدعمنا (بما في ذلك في الأمم المتحدة) مصالح امريكا ومخابراتها اكيد غادية تكون خبراتو باللي واخا امريكا وكندا والمكسيك اقوياء وكلشي عندهم ولكن ممكن يخسر تنظيم مونديال 2026 مع دولة اسمها المغرب. هاد الشي جا كذلك بعد قمة امريكية فرنسية. باريس من النهار الاول معانا وداعمانا دابا الخدمة اللي دارها رئيس اللجنة مولاي حفيظ العلمي ومعاه فوزي لقجع رئيس الجامعة الملكية لكرة القدم واخا فوقت قصير عطات نتائجها. الملف غادي ويتقوى اللي عليه الضغط دابا بزاف هو رئيس الفيفا والفيفا براسها. تدوينة ترامب ضدها حقاش اي قرار دارتو اي موقف سلبي خداتو ضد المغرب غادي يولي شوهة فتاريخ هاد الرئيس. كلشي عالم الكورة غادي يقول ليه خلعك رئيس امريكا. طبعا دول كثيرة ضد هاد التهديد الامريكي وغير ضد فيه غادية تصوت للمغرب. المغرب ايلى داز المرحلة الاولى عندو حظوظ كتكبر يوما بعد يوم باش ينظم هاداك الكاس." "وهادي غادية تدخل للتاريخ. مولاي حفيظ العلمي ولقجع ركبو الخلعة فترامب. ها كيفاش تورطات الفيفا والمغرب قرب من تنظيم مونديال 2026"
"هنأ أحسن لاعب فالعالم ومول الكرة الذهبية الكراوتي لوكا مودريتش على حسابو الرسمي في تويتر المسلمين بمناسبة حلول شهر رمضان. وكتب مودريتش باللغة العربية:” كل عام وأنتم بخير  بمناسبة شهر رمضان!”، وزاد هاشتاگ #رمضان كريم. " "لوكا مودريتش هنأ المسلمين بشهر رمضان – تصويرة"
"الكوايري المغربي عزيز بوهدوز ختار يدوز عيد الفطر في جزر المالديف مع مراتو وبنتو.  العيد كان في الجزيرة البارح الثلاثاء، وحط عزيز تصاور فيهم مبروك العيد واختار يشارك المتابعين ديالو بتفاصيل من رحلتو العائلية.  وكان بوهدوز كيلعب في السعودية، ودابا كيلعب في ألمانيا. " "لاعب المنتخب عزيز بوهدوز مدوز العيد في المالديف مع مراتو -صور"
"حملة كبيرة تعرضات ليها الراقصة مايا لي دوات هاد الويكاند على صحاب العقليات المتزمتة والمتخلفة لي كيحصرو نقاء المرا في غشاء البكارة، وقالت أن الفيغجينيتي ماشي مهمة ولكن نقاوة الروح والأخلاق هي كلشي. هاد الموضوع لي مازال طابو في مغرب 2019 خلا بزاف ديال المتخلفين ينتاقدو المزابية لي محيحة ديما بمواضيعها، ودارت ستوريات في انستكرام البارح قالت “رديتوني كنشجع الدريات على الفساد، دابا الفساد عمرو مكان حتى دويت أنا.. ايوا باز كونو تحشمو”. الانتقادات لي تعرضات ليها مايا فكرات بزاف في الصداع لي ناض عليها في رمضان بعدما عطات رأيها الشخصي في المصلين وصلاة التراويح لي كيسدو الشانطي. مايا قالت أن السبان والانتقادات مكيحركو فيها والو لسبب بسيط لأنها مكتعرفش المنتقدين لي أغلبهم كيفضلو يكونو ورا الحاسوب أو تلفون، وأن فاص آ فاص حتى واحد مكيناقشها أو يدوي معاها." "الكبت والكلاخ والتخلف.. بعدما دوات على الفيرجينيتي.. اتهامات للشطاحة مايا بتشجيع المغربيات على الفساد"
"اللاعب المغربي فيصل فجر خرج البارح باش يدوي على الصداع الكبير لي كان ناض في قضية حمد الله عبد الرزاق وقال هو ماعندو علاقة بالقضية لا من قريب لا من بعيد. وزاد “المشكل كان كامل كذوب، سكت وصبرت واخا كان السبان فيا وانا مادرت والو، وماخلقت لحتى واحد كيفما بغا يكون شي مشكل… شهر باش كنت باغي ندوي ولكن سكت على قبل حب المغرب والدرابو”.  البوسط تفاعل معاه كثر من ألفين واحد، وكانوا الانتقادات كثيرة بزاف من عشاق الكرة لي قالو ليه أنه كيدير لي مسلكو وكون كان الهضرة كتنفع ديك الوقت كون دوا، وبلاما يبقى يتزايد بالمغرب ودرابو. المهم، ها هو لينك ديال البوسط دخلو وشوفو التعاليق الكثيرة في الموضوع." "فيصل فجر: ماعندي حتى علاقة بقضية حمد الله وسكت على قبل المغرب والمنتخب"
"شاركت سناء عكرود صورة جديدة على حسابها في الأنستكَرام من شوتينغ جات فيه مختلفة ضاربة فيه الصاية. الصورة الجديدة روجات بيها سناء عكرود لفيلمها “ميوبيا” لي كيتعرض في هاد الأيام في الولايات الأمريكية في  المهرجان الدولي للسينما الأفريقية. الفيلم ديال سناء عكرود كانت جابت بيه جوازئر من إفريقيا ومن المغرب والكندا، ولعبات فيه دور الشخصية الرئيسية وفي نفس الوقت دارت ليه الإخراج. https://www.instagram.com/p/CIYt1Q7JrJM/" "التبوكيصة.. سناء عكرود دارت شوتينگ جديد "
"وسط رفض النقابات ورئيس الحكومة سعد الدين العثماني، طالبت “الباطرونا” (الاتحاد العام لمقاولات المغرب)، في إحدى الاجتماعات، بتأجيل تنفيذ بنود اتفاق الحوار الاجتماعي لـ25 أبريل، نظرا للتداعيات السلبية لفيروس كورونا على المقاولات. وكشف مصدر مطلع لـ”كود” أن العثماني رفض بشدة مقترح الباطرونا، مطالبا إياها بتنفيذ بنود الاتفاق خصوصا فيما يتعلق بالرفع من الحد الأدنى للأجور في قطاعات الصناعة والتجارة والخدمات في القطاع الخاص ( SMIG ) بنسبة 10 في المائة على سنتين ، 5 في المائة ابتداء من يوليوز 2019 ، و 5 في المائة في يوليوز 2020. حاليا مكاين لا سميك ولا هم يحزنون، الباطرونا كتحدا الحكومة وغلباتها. وفتحات مواجهة بين رئيس الباطرونا لعلج، لي هو أكبر مستورد للقمح من الخارج، وبين العثماني لي بغا يحافظ على المكتسب المهم ف الانتخابات المقبلة. العثماني صرح ف ملتقى شبيبة حزبه بلي مكاينش تراجع الحكومة في تنفيذ بنود “اتفاق 25 أبريل”، القاضي بالرفع من أجور القطاعين العام والخاص والزيادة في التعويضات العائلية لحوالي 400 ألف موظف، وإحداث درجة جديدة للموظفين، وتحسين شروط الترقية لمجموعة من الفئات بقطاع التربية الوطنية. ومن بنود الاتفاق، الرفع من الحد الأدنى للأجور في القطاع الفلاحي ( SMAG ) بنسبة 10 في المائة على سنتين ، 5 في المائة ابتداء من يوليوز 2019 ، و 5 في المائة في يوليوز 2020 ؛ إضافة إلى الرفع من التعويضات العائلية ب 100 درهم عن كل طفل ، في حدود ثلاثة أطفال ابتداء من فاتح يوليوز2019." "الباطرونا مبغاتش تزيد فـ”السميك” واحتقرت اتفاق 25 أبريل: مواجهة جديدة بين رئيس الحكومة ولعلج "
"علمت “كود” ان فريق العدالة والتنمية قدم مقترحات لإنعاش القطاع العقاري ودعم الطبقة المتوسطة لاقتناء السكن، وهو ما سيخفف العبء المالي على المواطنين وسينعش القطاع العقاري وقطاع البناء الذي يشغل مئات الآلاف من العمال. وفهاد الإطار أكدت مصادر من وزارة المالية لـ”كود”، أن الحكومة طلبت من البيجيدي تأجيل مقترحه لأنها بصدد إعداد استراتيجية متكاملة في هذا الإطار. وهادشي خدامة عليه حاليا كل من وزارة الاقتصاد والمالية مع وزارة الداخلية والوزارة المكلفة بالتعمير وإعداد التراب، ويتم إشراك الفيدرالية الوطنية المنعشين العقاريين في هذا الإعداد. وغادي تمكن  هاد الاستراتيجية من طرح عرض جديد كيهم مختلف أصناف السكن الموجه للطبقة المتوسطة، بدءا من 50 متر مربع إلى غاية 140 متر مربع." "الحكومة خدامة على عرض جديد لتشجيع السكن الموجه للطبقة المتوسطة"
"اليوم وصلات فرانسا للطوطال ديال 60 رحلة جوية نظماتها باش ترحل المواطنين ديالها لبلادهم، وديجا مشات دفعة من مطار مراكش ووصلات هذي شي ساعتين، ومع الخمسة غادي تنطلق طيارة تابعة ل”إير فرونس” من مطار محمد الخامس الدولي فكازا لباريز، ومازال كاينة رحلة خرى نهار الأحد. لحد الساعة استفدو حوالي 32000 فرنسي ومغربي بجنسية فرنسية أو عندهم الإقامة ففرانسا من هذ الرحلات اليومية اللي كتنظمهم “إير فرونس” و”ترانسافيا”، بالإضافة لرحلات خرى بحرية فباطويات كيهزو 4000 شخص، مشاو فيهم ناس جاو للمغرب بطوموبيلاتهم أو بالكرفانات، وماكانش يصلاح ليهم يرجعو فالرحلات الجوية بسباب هذشي، لكن واخا هكذاك، مازال الآلاف للآن كيتسناو الدور ديالهم، فيهم ناس كبار ومراض، وكاين اللي مابقى عندو باش يعيش، لكن هذو كيشكلو غير فئة قليلة. والقنصليات الفرنسية فالمغرب سهلات على العالقين المأمورية باش يستفدو من هذ الرحلات، كيخصهم غير يعمرو واحد الفورميلير بجميع المعلومات المتعلقة بيهم، فيه المكان اللي كيتواجدو فيه ورقم الباسبور، ومن بعد كيخصهم يردو البال لتيليفوناتهم وينتظرو اتصال شركة الطيران بيهم، ومنين كيكونفيرميو ليها رغبتهم فالرجوع كتحدد معاهم تاريخ الرحلة المقبلة وكيخلصو البيي، قبل ما تتكلف بنقلهم فالطرونسبور لمطار محمد الخامس فكازا أو لمطار مراكش بالنسبة للي حاصلين فالجنوب." "الفرنساويين اللي حاصلين فالمغرب: 32 ألف رجعو لبلادهم ومازالة فئة قليلة كتعاني.. اليوم تنظمات جوج رحلات جوية من كازا ومراكش"
"من بعد الدور الشرير لي لعبو في مسلسل “سلمات أبو البنات” شبعو المتخلفين في ياسين أحجام سبان لأنه الدور ديالو ماشي ضريف كالعادة. كمية السب لي وصلات أحجام خلاتو يخرج على الصمت ديالو ويكتب بوست في حسابو على انستكَرام يشرح فيه أنه كاين فرق بين التمثيل وبين الحقيقة، وأن الدور لي كيلعبو لا علاقة ليه بشخصيتو. أحجام اضاف أنه الا قدر يخلي الناس تكرهو فهذا دليل على أنه لعب الدور مزيان وقدر يتقمص الشخصية بالشكل المطلوب. " "ياسين أحجام كاعي على الجمهور لي شبع فيه سبان بسباب الدور الاخير لي لعب: تعلمو تفرقو بين التمثيل والحقيقة"
"دعا البروفيسور عز الدين الابراهيمي، عضو اللجنة العلمية حول فيروس كورونا، للتوجه نحو اللقاحات الأمريكية. وقال الابراهيمي، مساء يوم السبت في لقاء مع ميدي 1 تيفي، :”المجهود ديالنا خصو يمشي لامريكا، لأنها عندها اكبر حصة من اللقاحات”، مضيفا :” فامريكا كاين تقريبا 200 مليون ملقح، وعندهم شركات امريكية تستطيع تلقيح اكبر عدد من الناس “. وشدد المتحدث :”خصنا نقلبو على اللقاحات الامريكية”، موضحا :”هناك أمل كبير، مادام لدينا امكانيات التخزين،لذلك خاص  اللوبي المغربي في امريكا يتحرك فهاد الاطار”. وتابع الابرهيمي :”هناك لقاحات من الجيل طورت تزامنا مع السلالات الجديدة، وقد لا نحتاج إلى جرعة ثانية.”. https://www.medi1tv.com/ar/%D8%B9%D8%B2-%D8%A7%D9%84%D8%AF%D9%8A%D9%86-%D8%A7%D9%84%D8%A5%D8%A8%D8%B1%D8%A7%D9%87%D9%8A%D9%85%D9%8A-%D9%8A%D9%82%D8%AF%D9%85-%D9%82%D8%B1%D8%A7%D8%A1%D8%A9-%D9%81%D9%8A-%D8%A7%D9%84%D9%88%D8%B6%D8%B9-%D8%A7%D9%84%D9%88%D8%A8%D8%A7%D8%A6%D9%8A-%D8%A7%D9%84%D8%AD%D8%A7%D9%84%D9%8A-%D8%A8%D8%A7%D9%84%D9%85%D8%BA%D8%B1%D8%A8-%D9%85%D8%A7-%D9%88%D8%B1%D8%A7%D8%A1-%D8%A7%D9%84%D8%AD%D8%AF%D8%AB-%D8%A8%D8%B1%D9%86%D8%A7%D9%85%D8%AC-67158-276" "البروفيسور الابراهيمي: أدعوا اللوبي المغربي فواشنطن للتحرك باش نجيبو اللقاحات الامريكية"
"لي دخل للحساب ديال المغنية رقية ماغى على أنستكَرام، غادي يلقاها عام كامل وهي عاطياها غير للشوتينس واللباسات والبوزات، ولا أغنية واحدة، ولا عمل فني، من نهار وقفو عراسات الخليج بسباب جاحة كورونا قلباتها عارضة أزياء، باش دخل شوية ديال الصرف. رقية ماغى الخدمة ديالها الحقيقية هي الغنا وخاصة في الاعراش، وقدام الازمة الصحية، ما لقاتش شي حل من غير أنها تستعرض الجمال ديالها، ودير من حسابها في أنستكَرام  لي متبعة فيه أكثر من مليون شخص منصة ديال لامود. رقية، بنت مدينة أسفي، كانت فضلات تستقر في الإمارات فين خدمتها كمغنية في العراسات ديال الخليج اسهل. https://www.instagram.com/rikia_magha/" "تسدّو عليها عراسات الخليج.. رقية ماغى قلباتها “فاشينستا” – تصاور"
"عناصر المركز القضائي وعناصر الفصيلة القضائية بالقيادة الجهوية للدرك الملكي بفاس فككات صباح اليوم السبت عصابة اجرامية متخصصة فتزوير أختام و فواتير كتخص التهرب الضريبي للمقاولين، وتم توقيف 5 اشخاص بمركز فاس ومركز بنسودة وحجز مجموعة من المعدات كتستعمل فعملية التزوير. وقالت مصادر لـ “كود” ، ان هاد العصابة كتصنع فواتير كتبرر بيهم نفقات وهمية لاسترجاع القيمة المضافة من عند مقاولات، وتفرشات فاش تقدم تاجر الى وكيل الملك بفاس بشكاية ، فيها بأن فواتير تجارية مزورة صدرت باسم وطابع شركته واخا الشركة ماصدرات حتى فاتورة وترتب على هاد الرواج التجاري ضربة صحيحة بلغ مجموعها 100 مليون سنتيم كل عام. والتحقيق اللي دارتو عناصر الضابطة القضائية المكلفة بالبحث كشف عن تورط مجموعة من الاشخاص ،حيث تم توقيف 5 اشخاص وحجز 8 حواسب، مجموعة من الفواتير، وفلوس.. ودارو المتهمين تحت تدابير الحراسة النظرية ومازال الجدارمية غادي يوقفو باقي الشركاء، بعدما بزاف جاو لمركز الدرك باش يقدمو شكايات فحق هاد العصابة." "القضية فيها فلوس صحيحة.. الجدارمية ديال فاس طيحو ريزو كيزور الفاكتورات للتهرب الضريبي"
"علمت “كود” ان نجمة البوب مادونا وصلات لمدينة مراكش ودوزات اول ليلة ليها فرياض بجامع لفنا كلشي تعاود فيه على ودها. مادونا غادية دوز عيد ميلادها الستين فتاحناوت فضيافة دار ريتشارد برانسون مالك فيرجين يوم غد الخميس 16 غشت 2018 ويتوقع ان يحضر حفل عيد ميلادها نجوم معروفين." "مادونا مدوزة عيد ميلادها عند مول فيرجين فتحناوت ودوزات الليلة فجامع لفنا"
"– إنتحرت فتاة في العشرينات من العمر بعد تناولها لسم الفئران داخل منزل عائلتها بحي “التقدم” بمدينة برشيد والأسباب مجهولة /أخبارنا
– مصرع 6 أشخاص وأصيب 13 بجروح متفاوتة الخطورة إثر حادثة سير نجمت عن إصطدام شاحنة صهريجية بسيارة لنقل الركاب على مستوى الطريق السيار بجماعة “أقواس بريش” عمالة طنجة أصيلة /لكم
– توقيف أربعة عناصر بينها العقل المدبر لعصابة مختصة في إختطاف الأثرياء وإحتجازهم وإبتزازهم وتعنيفهم بغية إجبار عائلاتهم على دفع الفدية لإطلاق سراحهم وتنشط بالدار البيضاء وفاس وأكادير /كود
– اعتقلت عناصر الشرطة القضائية ب”البرنوصي” مسؤول بشركة خاصة على خلفية تحرشه بمستخدمة وإبتزازها بفصلها عن العمل حين تأكد من صدها له /نون بريس
– مقتل زوجة وإصابة زوجها بجروح خطيرة بعد أن دهست شاحنة من الحجم الكبير دراجتهم النارية على مستوى “سوق الجملة للخضر والفواكه” بحي مولاي رشيد بالبيضاء /شوف تيفي
– إعتقلت الشرطة الشيلية عضو مافيا مغربية بهولندا لمشاركته في جرائم خطيرة بينها غسل الأموال والإتجار في المخدرات وقطع رأس شاب مغربي عضو في عصابة منافسة بأمستردام /أخبارنا
– حجزت إدارى الجمارك بمطار محمد الخامس على 900 غرام من الذهب وأحجار كريمة تستعمل في تزيين الحلي داخل حفاضات أطفال قادمة من مدينة إسطنبول و أوقفت مجموعة من تجار الذهب /الأحداث المغربية
– إعتقل سائق سيارة خفيفة بسد أمني بمراكش إثر تورطه في إرتكاب حادثة سير مميتة والفرار من مكان الحادث والضحية شخص في بداية عقده السادس دهسه الموقوف بمركز “بلدية الوداية” بمراكش /مراكش الأن
– تمكنت عناصر الدرك الملكي بمركز “سيدي إدريس” من أيقاف شخصين يتاجران ب “الماحيا” وذلك بعد إقتحام معمل سري مخصص لتقطير وترويج المسكر بدوار “أولاد خلوف” بإقليم قلعة السراغنة وتم الحجز على 1500 لتر من “الماحيا” قابلة للترويج و200 كلغ من التين المخمر/هيسبريس
– قضت غرفة الجنايات الإبتدائية بمحكمة الإستئناف بمراكش بإدانة رئيس بلدية قلعة السراغنة عن حزب الأصالة والمعاصرة بسنتين سجنا منها 6 أشهر نافذة والباقي موقوف التفيذ وغرامة 50 ألف درهم بعد متابعته بتهم تبديد أموال عامة موضوعة تحت يده بمقتضى وظيفته وتزوير وتائق رسمية وأخد فائدة في مؤسسة يتولى تدبير شؤونها بالإضافة لجنحة تزوير وثائق إدارية / كش24" "أش واقع اليوم : حصيلة هاد النهار من الجرائم و الحوادث: اختطاف وكسايد وقتل ومخدرات ومافيا"
"علنات وزارة الصحة، اليوم السبت، على إصابة 701 واحد بفيروس كورونا المستجد، من أصل 14415 تحليلة تدارت اليوم، ووصل عدد المصابين فالمجموع ل470691. وحسب نشرة كوفيد 19 اليومية، وصل مؤشر الإصابة التراكمي ل1295,2 لكل 100 ألف نسمة، بمعدل 1,9 لكل 100 ألف نسمة فهذ 24 ساعة. وماتو اليوم 13 واحد، وبلغ الإجمالي 8259، بنسبة فتك ديال 1,8 فالمية. وتشافاو اليوم 762، ووصل الإجمالي ل448628، بنسبة تعافي 95,3 فالمية. وتحددو عدد الحالات النشيطة ف13804، وعدد الحالات الحرجة ف738 حالة، ومعمرين دابا أسرة الإنعاش بنسبة 23,3 فالمية. ومن الحالات الخطيرة، 36 تدهورات حالتهم اليوم، و56 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم كما يلي: " "فثاني يوم من حملة التلقيح فبلادنا.. ها حصيلة كورونا: 701 تصابو بالڤيروس و13 ماتو"
"هاد الأيام لقيت راسي كنفكر أنني نشري طوموبيل وللأسف ماشي كبريستيج إجتماعي إو إرتقاء طبقي ، ولكن بزز مني وكنفكر فكريدي لي نقدر نكتف بيه راسي لسنوات من أجل طوموبيل ، علما انني عمري حتاجيتها أو حسيت بنقص أو أنها مهمة فحياتي ، بحكم أنني كنت صابر على وسائل النقل العمومية ، وقادر نواجه أخطر الشارع بوحدي ، ولكن دابا تبدلات لحوال ولقيت راسي كنعاني من الطاكسيات على ود جوج بلايص وهادشي الى لقيتيه خصوصا فساعة الذروة ، وفبعض المدن الكبيرة راه كنتعرض للإبتزاز خصوصا فأبواب محطات الكيران والتران ، بنادم باغي يديك فين بغا ويحطك فين بغا وبالثمن لي بغا، بصفة عامة معاناتي تضاعفات مع وسائل النقل العمومية بحكم أنني عاد حسيت فعليا بالسوء ديالها والتكرفيص فيها ، أما شحال هادي كانت هاكة ولكن كنت غير مبالي وصابر ومعتابر داكشي جزء من طريقة سير الأمور فالمغرب . وكان عندي عادي الى كانت عندي خدمة فكازا مع 12 مثلا ، مكنشدش التران ديال الصباح، وإنما كنمشي بالليل ، وعدة احتياطات بحال هاكة نظرا لعدم التقة فتوقيت التران ، وحاليا كنشوف تيجيفي كنقول ان شاء الله غيجي نهار فين غتولي كازا غير ساعة ونص توصل ليها ، ولكن واش ماخاصش أولا تحسين الخدمات العامة لي كاينة دابا بعدا ، غير هادشي لي كاين دابا خاص بعدا يكون خدام مزيان ،حقا كنفرحو ملي كنسمعو بمشروع جديد لي يقدر يحل أزمة كيعانيوها المغاربة ، ولكن ملي كتشوف شنو طاري دابا فهادشي لي كاين ، كتقول إوى راه حتى داكشي لي غادي يتصاوب جديد غير تدوز تلتيام ديال الباكور ويولي بحال هادشي لي كاين دابا. بزاف ديال المغاربة مثلا كيشري طوموبيل وهو باقي ماقادرش عليها ماديا ، كيكلف راسو على ود النقل العمومي فالمستوى الصفر ، مايمكنش تعول عليه ، بينما فالعديد من الدول الصناعية العظمى المواطنين فيها كيمشيو لخدمتهم فوسائل النقل العمومي ، وكتلقى بنادم بيخير عليه ومعندوش طوموبيل حيث ممحتاجهاش أصلا ، بينما هنا راه قبل متكون وسيلة نقل هي وسيلة حماية أولا من الشفارة وبالنسبة لعيالات من التحرش، طبعا مرحا بأي مشروع جديد ولكن خاص يتقاد بعدا هادشي لي كاين دابا ، راه المغربي كعيش حرب يومية مع وسائل النقل ، وديما كاين أحداث واحتجاجات على التران أو الترام ويوميا مضاربات مع موالين الطاكسيات ، قبل من مشاريع جديدة راه لي محتاجينو دابا هو إصلاح قطاع النقل ، يولي بعدا آدمي وكيحتارم المواطن عاد نشوفو الجديد." "راه لي محتاجينو دابا هو إصلاح قطاع النقل ، يولي بعدا آدمي وكيحتارم المواطن عاد نشوفو الجديد"
"احتفل الفنان بدر سلطان بعيد ميلادو هاد العام في دارهم فين ملتازم بالحجر الصحي هو والعائلة ديالو في مدينة وجدة. بدر سلطان نشر فيديو على حسابو في انستكَرام مع الوالدين ديالو وخوه، بانو فيه لابسين الكمامات وكيحتفلو بعيد الميلاد في البيت ديالهم. بدر نشر الفيديو ديال عيد ميلادو مع أغنية عيد ميلاد سعيد لي مغنية بلحن حزين وعلق عليها ب”عيد ميلاد في الحجر الصحي”.  " "عيد ميلاد فزمان كورونا.. بدر سلطان محتافل بالكمامات -تصاور وفيديو"
"شارك اللاعب المغربي و عميد المنتخب الوطني السابق، المهدي بنعطية، على حسابو في الأنستكَرام تصويرة وثق بيها لقاءو مع الشاف التركي بوراك، وهادشي خلال التواجد ديالو  في أحد المطاعم في دولة الإمارات. المهدي بن عطية شارك الشاف التركي الشهير عند لعرب لحظات إعدادو للأكل والأطباق اللي كيقدمها في المطعم الإماراتي. الشاف بوراك حتى هو تفاعل مع الصورة اللي نشر المهدي بن عطية، وكتب ليه تعليق بالإنكَليزية قال فيه: “كنبغيوك”. https://www.instagram.com/p/CMu816uAtld/?igshid=18ej7k5xiv3j3" "بنعطية تاهو مشا عند شاف بوراك في دبي – تصويرة"
"محكمة في لوس أنجلوس فرضات على الملياردير من أصل يوناني ألكي ديفيد يحط 58 مليون دولار بعدما تأكدات هيئة المحلفين بأنه مذنب في قضية تحرش واعتداء جنسي. الضحية هي موظفة ديال المليارديو لي عندو بزاف ديال الشركات وهو مساهم كبير في شركة كوكاكولا في اليونان. وخاص الملياردير يخلص في الاول تعويض ديال 50 مليون دولار بالإضافة إلى مبلغ آخر قدره 8.25 مليون دولار في مرحلة لاحقة، نقلا عن موقع مجلة “شبيغل” الألمانية. واتهمت الضحية ديفيد بأنه بزز عليها سنة 2014 تمارس الجنس الفموي، وقالت المدعية فبيان لها “كنتمنا هاد الحكم يوصل للناس آخرين باش مايفكروش يمارسو العنف المرة الجاية ضد النساء “." "بزز عليها ممارسة الجنس فمويا.. ملياردير ومساهم فشركة “كوكا” عطى تعويض 58 مليون دولار لموظفة"
"المغنية المغربية المعتزلة بسمة بوسيل ولات مرأك اعمال ناجحة وخدامة مزيان على البزنيس ديالها. خرجات بوسيل خرجات برودوي جديد سميتو “فيلتر دول” كيرجع الوجه بحال ديال المونيكات.  هاد المنتوج لي كتبيعو في العالم العربي والمغرب طبعا، جرباتو في راسها هو الأول وحطات صور وهي دايرة قطرات منو في حنكها وفي فمها، وبانو حناكها حومر بحالا بشكل طبيعي.  وإلى جانب منتوجات الكوسمتيك، مرات المغني المصري تامر حسني كتوجد مجموعة جديدة ديال الحوايج لي غادي تخرجها قريبا، بعد النجاح لي حققاتو الكولكشن ديالها الأولى." "بسمة بوسيل خدامة مزيان فالبيزنيس ديالها.. دارت برودوي جديد للتبوكيصة والجمال"
"البارح المجلس الوزاري علن علي تعيينات عدد من السفرا. التعيينات كيف ينص على ذلك الفصل 49 من الدستور جات باقتراح من رئيس الحكومة وبمبادرة من الشؤون الخارجية والتعاون الإفريقي والمغاربة المقيمين بالخارج ورئيس الدولة هو اللي كيعين. حنا عارفين باللي الاقتراح كيعني مع بنعرفة هو فاكتور وصافي. اي هز اللائحة كيف كيقول الدستور٬ وحطها فالديوان الملكي. معاه ممكن نتصورو انو ما شافهاش كاع. يعني المسؤولية لوزير الخارجية صافي. فهاد التعيينات ديما كيمارس سلطويتو. تعيينات كتكون مقسمة. الغالبية العظمى ديالو وشي اسماء كيجيو من مؤسسات استراتيجية للبلاد. نشوفو التعيينات اولا اللي عددها 20 سفير وسفيرة مادام الكاتبة العامة للوزارة. وعلى سلامتنا هاد المنصب شحال وهو خاوي من نهار تخلص بوريطة بالقوالب اللي فيه من علي لازرق وعينو سفير فتركيا والسيد راه مازال فالمغرب بعد شي مشاكل مع بلد اردوگان. يعني مازال كينتاقم منو. بوريطة جاب لهاد المنصب ديال الكاتب العام مرا كتخدم ماشي اكتشافو ولكن دير ليه اللي بغى. تخليه مصور راسو ملك فمملكتو اللي هي وزارة الخارجية. باقي السفرا هما 2. الحسن ناصري، سفير فالسنغال 3. ادريس اصباين، سفير فمالي 4. زكرياء الكوميري، سفير فتنزانيا المتحدة 5. عبد الرزاق لعسل، سفير فجمهورية كينيا 6. عصام الطيب، سفير فغينيا 7. محمد حمزاوي، فالإمارات 8. علي بنعيسى، سفير فالكويت 9. محمد آيت وعلي، سفير فالجزائر 10. عبد الرحيم موزيان، سفير ببرام الله 11. كريم مدرك، فالسويد 12. محمد الصبيحي، فاليونان 13. حكيم حجوي فالمملكة المتحدة وايرلندا الشمالية 14. نبيلة فريدجي فالنرويج 15. هشام دحان، سفير فالدومينيكان 16. هشام العلوي، سفير فكوبا 17. بشرى القادري بودشيش، سفيرة فجمهورية بنما 18. وسان الزيلاشي، فكومنولث أستراليا 19. محمد رشيد معنينو، سفير فكازاخستان 20. عبد الرحيم الرحالي فالتايلاند. اول حاجة فهاد التعيينات هي كاين فقط ثلاث نساء وسان ونبيلة وبشرى. الكاتبة العامة ما نحسبوهاش. هادو غاديين يخدمو فدول. يعني تعيينات هاد الوزير كتكرس كرهو للمرأة. كيبين مشاكلو مع النساء. لبلاد كتخدم على المناصفة على تمثيلية اكثر وهو معقداه. فين ما بانت ليه شي كفاءة كيغبرها. نشوفو شكون هاد النساء. وسان الزيلاشي باها كان موظف سامي مع الدولة وكان توفى فتحطم شي طائرة هادي سنوات. بنت ماشي شي نيفو تخليها تمشي سفيرة لاستراليا. بشرى حتى هي عندها امها فالعرس. بنت الزاوية البودشيشية. من سميتها تبان. الزاوية خاصها ديما نصيبها. راجلها الاستقلالي عبد الغني بوستة كان فالشيلي. المهم. تجمع فيها العائلة والحزب والزاوية. كاينة نبيلة فريدجي جاية من عالم البيزنيس. كاينة فالباطرونا. رسلوها لدولة قاصحة محتاجة حتى هي للي كيهدر على حقوق الانسان ويدافع على مواضيع حقوقية ماشي البيزنس. مشاكلنا معاهم على البوليساريو ماشي على البيع والشرا فهاد التعيينات كاينة فئة اخرى فيها التصاحيب وهادوك اللي كيبندرو ليه. مستعدين يبوسو ليه يدو كاع. يتسخرو ليه. هاد النموذج كيمثلو السفير الفاشل والمدير السابق للتواصل الكارثي كريم مدرك. تجمع فيه كاع صفات التملق. فشل فاستراليا باش كان سفير. مقابل اتاي ومخلي البوليساريو محركين. شوفو اش دارت هاد الجبهة فعهدو تعرفو باللي مرحلتو فهاد البلاد فاشلة. باش يزيد يجازيك هاد بوريطة عطاه سفارة المغرب فالسويد. واييه رسلو للسويد. وهو قنصل فشي دولة ماشي مهمة بزاف عليه. هنا كاين البوليساريو. بخطابو التقليدي ما يقدر يقنع حتى لمغاربة باقي غير السويد اللي محركة فيها البوليساريو مزيان. هاد لبلاد خاصاه مرا من شي حزب يساري عندها ثقافة حقوقية وعندها معرفة بالملف ولا كاين نساء قويات من الصحرا كلثوم الخياط او گجمولة بنت ابي. عندهم الانفة ما كيرضاوش. اكيد ما غادينش يحتارمو امثال بوريطة. فهاد التعينيات كذلك لقاها بوريطة فرصة يهين ويهمش عدد من المدراء. فيهم شي وحدين كانو صحابو وباش ولى كاتب عام بدا يحفر ليهم ودابا باش طلع وزير زاد همشهم. كيشوف فيهم وجهو فلمرايا. حقيقتو. شخصيتو الانتهازية. شي سفرا قالو ل”كود” باللي هاد السيد غادية تسالي بيه ويمشي من الخارجية. ديك الساعة باش يسافر غادي يحصد تصرفو مع عدد من الديبلوماسيين. فالعادة باش كيكون شي وزير سابق ومسافر كلشي كيرحب بيه فسفارة المغرب فديك لبلاد. مع بوريطة اضاف مصدر “كود”٬ حتى شيفور السفارة ما يرضاش يجي عندو للمطار. هاد الشي باش غادية تلى بيه" "تعيينات السفراء: شكون انت اهم من واش فيدك. كيفاش كرس بوريطة كراهيتو للمرا واللي عندو باه فالعرس وصحاب نعام سيدي ناصر وضرب صحاب “اللا” وانتاقم منهم"
"راسلات هيئة المحامين فكازا رئيس التجمع المهني للأبناك فالمغرب، باش تدلي بمجموعة من الملاحظات على وثائق عملية توقيف سداد القروض المستحقة، وكيتعلق الأمر بوثيقة الإجراءات الرئيسية المقترحة من طرف الأبناك للأسر والمقاولات فوضعية مادية صعبة بسبب جايحة كورونا، وطلب توقيف آداء القروض اللي كتعطيه الأبناك للزبناء باش يعمروه. ومن الملاحظات اللي قدمات هيئة المحامين على وثيقة الإجراءات، فالرسالة اللي سافطاتها، أنها ماكتحددش تاريخ دخول هذ الإجراءات حيز التنفيذ، ولا الفترة اللي غيتستمر فيها. وبالنسبة لإلغاء التراجع على توقيف القروض الاستهلاكية لمدة 7 أيام، كتشوف هيئة المحامين بللي هذا الإجراء مكيتماشاش مع المادة رقم 36 من القانون 31.08 اللي كيعطي للمستهلك هذ الحق والمادة 44 اللي كتعتبرو حكم من أحكام النظام العام، وبالتالي مايمكنش يتم إلغاء هذ التراجع بأي وجه كان. أما بخصوص الطلب اللي كيقدم الزبون من أجل توقيف سداد القروض، قالت الهيئة بللي كاين اختلاف فالنسخة العربية والنسخة الفرنسية، بحيت فالنسخة العربية دايرين “تأجيل استحقاقات القرض”، أما فالفرنسية مستعملين مصطلح “سيبريسيون” بمعنى الحذف او التوقيف، وطالبات الهيئة من تجمع الأبناك باش يختارو مصطلح واحد باش مايوقعش خلط فالتأويل. من جهة خرى، طلبات الهيئة من تجمع الأبناك باش يديرو جوج اختيارات فالطلب اللي كيتعلق بمدة الكونطرا ديال الكريدي اللي عند الكليان، واللي غيقدو يحددو فيه واش المدة غاتزيد تطوال، وبالتالي ماغيوقع حتى شي تغيير على القسط الشهري اللي كيتعطى، ولا غادي تبقى كيف ما هي، وبالتالي غيتفق الزبون مع البانكة ديالو على شحال دالفلوس غايتزادو عندو فالشهر باش يرد الفترة اللي ماخلصش فيها الكريدي." "هيئة المحامين فمراسلة لتجمع الأبناك: وثائق توقيف الكريدي كلها أخطاء وثغرات قانونية.. وها آش خاص يكون"
"قال بيان للديوان الملكي ان الملك محمد السادس اجرى اتصالا هاتفيا مع دونالد ترامب رئيس الولايات المتحدة الأمريكية
خلال هذا الاتصال، أخبر الرئيس الأمريكي الملك بأنه “أصدر مرسوما رئاسيا، بما له من قوة قانونية وسياسية ثابتة، وبأثره الفوري، يقضي باعتراف الولايات المتحدة الأمريكية، لأول مرة في تاريخها، بسيادة المملكة المغربية الكاملة على كافة منطقة الصحراء المغربية”" "سالى الفيلم وسدات مادام. ترامب قال للملك: صدرت مرسوم رئاسيا اعتراف اميركا بمغربية الصحراء"
"المغنية خولة مجاهد لي بدلات اسمها ورداتو “Jaylann” دارت لوك جديد مختلف وجريء وماشي كلشي يقدر يزعم عليه. خولة ختارت تحسن نص شعرها والنص لي بقى دارت ليه ظفرات طوال بشعر مستعار.  وكتبات المغنية في تعليقها :”أنا ماكنشبه لحتى واحد وماكنديرش راسي كنشبه لشي واحد. وماباغاش نكون واحد اخر.. أنا هي أنا”. تعليقها خلا الناس يسولو على أسباب النزول، وبعض المتتبعين ماعجبهمش اللوك، وكاين لي عجبهم بزاف وشجعوها.  " "خولة مجاهد دارت لوك جديد جريء.. وأكدات: أنا ماكنشبه لحتى واحد"
"قال وزير الفلاحة والصيد البحري عزيز اخنوش في تعقيب على قرار المحكمة الأوربية صباح الْيَوْمَ ان اتفاق الصيد البحري بين المغرب والاتحاد الأوربي غادي يبقى ساري المفعول الى غاية شهر يوليوز مصدر ديبلوماسي أكد ل”كود” ان بواخر الصيد الأوربية ستستمر في المغرب وفِي جميع مياهه وان هناك إمكانية لتعديل الاتفاق" "وزير الصيد البحري والفلاحة: اتفاق الصيد البحري غادي يبقى ساري المعفول"
"رئيس الحكومة سعد الدين العثماني معارف شنو واقع فجرادة وهادشي اللّي قال في حوار له مع صحيفة “القدس العربي”. وقال أن “تعامل حكومته مع الاحتجاجات مبني على الحوار ووضع البرامج لتلبية المطالب المشروعة المعبر عنها وهادشي اللّي دارتو الحكومة فجرادة”. وأضاف رئيس الحكومة، في نفس الحوار، قائلاً: “بخصوص اعتقال الأشخاص فيتم بأمر من وكيل الملك، وأنا شخصيا غير مطلع على تفاصيل هذه الملفات، لكن ما دام هناك قضاء مستقل فسنتابع جميعا أطوار هذه المحاكمات، ولنترك القضاء يقوم بمهمته”، في إشارة للاعتقال الأخيرة ديال جرادة." "ياك قلنا ليكم بنعرفة. رئيس الحكومة قاليكوم معارفش شنو واقع فجرادة والحكومة ديالو دارت اللّي عليها"
"فايسبوك مات ليه الحوت ولاموض حاليا هي إنستكَرام لي فيه الحياة الجميلة ومكين غير تصاور والبوزات والسيلفيات. واليوم غادي نكشفوا لكم على 10 ديال الحسابات لي عندها أكبر عدد ديال المتابعين. الحساب الأول هو ديال “instagram” نيت لي فيه 297 مليون شخص، تابعو الكوايري كريستانو رونالدو  بـ164 مليون، ثم المغنية أريانا گراندي بـ153 مليون متابع، تابعاها المنافسة ديالها سيلينا گوميز بـ149 مليون، والمرتبة الخامسة فيها الممثل دواين جونسون ب141 مليون متابع. في الرتبة 6 كاينة كيم كاردشيان بـ136 مليون متابع، تابعاها ختها كايلي جينر بـ127 مليون متابع، وفي البلاصة 8 المغنية بيونسي بـ127 مليون متابع، والبلاصة 9 فيها المغنية تايلور سويفت بـ116 مليون متابع والرتبة 10 جا فيها ليونيل ميسي بـ116 مليون متابع." "قائمة ديال الإنستكَرامات الأكثر متابعة في العالم فيها المغنيين والمشاهير والكوايرية"
"حزب البام طلع كيقتل الميت ويمشي فگنازتو، حقاش تعديل قانون الضريبة على الاشهار لي نكرو أنهم هوما لي داروه إتضح حسب الوثيقة أنهم هوما صحابو. القانون المذيل في أسفل الصفحة بعبارة « فريق الاصالة والمعاصر بمجلس النواب »، هضر على إضافة المواقع الالتكرونية في الضريبة ديال 5 بالمائة، لي كانت كتخلصها التلفزة والقاعات السينمائية، وفالملاحظات قالوا بأن الاشهال انتقل بكثافة من التلفزيون للأنترنت، وهادشي تم فيه إستثناء الفايسبوك وغوغل لي هوما عملاقي الاشهار فالانترنت، والحكرة جات غير على المواقع المغربية." "كيفاش البام كذبو. وثيقة كتبين بللي هما مالين مقترح 5 بالمائة أشهار"
"الشوهة وصافي ! فيديو حطاتها الممثلة السعدية لديب فالأنستكَرام قبل ما تحيدها كشفات على النيفو المتدني ديال الممثلين فالجزء الثاني من مسلسل سلمات أبو البنات، اللي غتعرضو قناة MBC5 هذ رمضان. الفيديو، اللي عرضات كواليس التورناج ديال وحدة من حلقات المسلسل، دار بووم على مواقع التواصل الاجتماعي، وخصوصا فيسبوك، بحيث بارطاجاوه المتابعين على نطاق واسع واخا تحذف، وضحكو مزيان على الممثلين اللي كيتلعثمو وبانو ماضابطينش السيناريو مزيان، وهذشي طبعا بديهي حيت حتى واحد فيهم ما تخرج من معهد التنشيط المسرحي أو قاري التمثيل فالأصل. وظهرات فالفيديو عارضة الأزياء اللي كتمثل لاول مرة، سلمى صلاح دين، مع عارضة الازياء سناء مبتسم اللي هذا ثاني عمل كتمثل فيه، بالإضافة للمغني البشير عبدو، وبانو كاملين كيفاش كتهرب ليهم الهضرة وماشادينش الحوار ديالهم، فيحين المخرج هشام الجباري كيوريهم آش يقولو وكيفاش يتبوزيسيوناو، بالخوشيبات. وبحال هذ العام بحال العام اللي فات، قناة MBC5 الخليجية ممكن دايراها بلاعني، او واقيلا كتعمد ماتدير حتى مجهود لضبط جودة الانتاج ديال الأعمال المغربية، بل على العكس، كتفرق الملاين باش تزيد تنزل النيفو للحضيض، وتكرس الرداءة والابتدال والميوعة فأعمال كتعزز ثقافة السواعدة على حساب التمغربيت. https://www.facebook.com/watch/?v=805469397047373" "بالفيديو.. ممثلي مسلسل “سلمات ابو البنات” دارو الضحك فراسهم"
"واش ماكايجيكمش هاد البني الجديد بشع بالمقارنة مع داكشي لي خلا الاستعمار خصوصا فالمباني الشخصية !؟
أنا شخصيا كانتأسف فاش كانشوف البني لي خلاو فرانسيس و السبليون و البني ديال المغاربة لي كانشوف الاحياء الجديدة فبزاف ديال المدن مغربية! وا شحال خايبين دوك الديور الجداد لي كاينين فشي تجزئات! وا شحال خايبين دوك الاقامات ! وا شحال بشعين و مافيهمش أدنى حس فني و لا جمالية تحسسك أنه داك الحي فيه روح. ماكاين غير لوح الضالة و طلع الحيوط و دير الشراجم مربعين و دخل سكن ! والو ماكايناش أدنى جمالية ! أحياء قدها قد الخلا فيها ديور فحال لعبة الليگو شي فوق شي ! و ها لي صابغ حيطو بالاخضر ! ها لي صابغ بالفانيدي ! ها لي صبغ بالبيض و توسخ ليه و خلاه هكاك !

واش ماعندناش الذوق ؟ واش داك الفرانساوي لي كان كايبني العمارة فكازا و كايتفنن فيها بالگبص و الزواق و الشراجم كبار و طوال و البالكونات كايعرف يعيش و يتمتع و حنا لا ؟ ثم آجي لهنا ! آش دارو لينا دوك البالكونات مساكن؟ علاش ماكانحملوهمش ؟ علاش كانحاربوهم بالخشب و الزنگ و لاليمينيوم ! علاش عباد الله كاملين كاتلقاهم معمرين البالكون بالنباتات و الورد و حاطين فيه شي گلیسة ديال القصب فين كايتمتعو و كايشربو القهوة و لا كايتسنطو للراديو فالعشية إلا حنا ! فين ماكاين شي مقلة د الملوي كحلة الكمارة ماعندهاش اليد كانلوحوها فالبالكون ! فين ماكاين شي بانيو مثقوب عوج كانلوحوه فالبالكو ! لي عندها شي كوكوت بلا ودنين كاتحطها فالبالكون واجي تفرج فالفيستسفال ديال الخردة و المتلاشيات لي كايطلو علينا من البالكونات !! كاينين گاع لي هناو راسهم و شدو البالكو سقفوه و دارو ليه القزدير و لا الجاج و لالومينيوم و ردوه بيت ! تابع للكوزينة حاطين فيه البوطة و الطاجين وسطولة تالحمام ! ماعندهم هوما مايديرو بشي بالكون باباه ! و جنافو على الجليسة ديال القصب و لا النباتات و لا الورد !

أما الحديد ! كاتلقا كل شرجم قدامو شرجم د الحديد ! و كولا باب قدامو باب د الحديد كلشي مضوبلينو و كولشي بلاندي فحالا ساكنين فرواندا يامات الهوتو و التوتسي و طبعا احياء المزاليط لي ماعندهم أصلا مايتشفر هوما الاكثر استعمالا للحديد بارتو خوفا لايدخلو ليهم الشفارا و يشفرو ليهم الممتلكات و الاثات و ليليكطروميناجي ! حيت الشفار مسخوط غايخلي الفيلات ديال كاليفورنيا و الفيرمات ديال بوسكورة و يمشي ينقز الحيوط و يتشعبط فالحديد باش يدخل لدار فحي مولاي رشيد أصلا ناعسين فيها خمسطاشر خلق باش يشفر ليهم السرفيس ديال الكيسان د العنبة لي مفرومين أصلا و لا الطبسيل د الطوس الوحيد لي كايكسابو و لي مكتوبة فيه سميت مولاتو بالصباغة د الضفار حمرة لور ” التيبارية” والو ! انعدام الذوق السليم، و الرغبة فامتلاك الدار بسرعة و الهروب من “ديور الكرا” كايخليو بنادم غي كايكور و يعطي للعور ! لي طلقو ليه الكريدي ديال الدار كاينوض يشري الخناشي د السيما و يبدا يطلع الحيوط و لا كاياخد بارطما بئيسة من عند شي نصاب مقيومة عليه بجوج دريال و بايعها للشاري بزبالة د الفلوس حيت خاصو يضرب يديه! و كون غير كان شي بني زوين ! راه خاص استراتيجية معمارية فالمدن ! باش تالاتسمات مدن و حواضر تجي معاها ! ماشي گيطويات ! الاحياء دياولنا أغلبهم ماكاتحسش فيهم بلي كاينة روح ! و جمالية او هوية ! ماكاتحسش فيهم بلي بنادم جلس و فكر و بغا يدير شي حاجة زوينة ! كاتشوف فيهم الزربة و الزلط (الفكري) و كور و عطي للعور ! كاتشوف فيهم مغربي باغي غي يضرق من الشتا و صافي ماشغلوش فالجمالية هوا! شوف فاش كاتكون كاتسارى فاوروبا شحال من مرة كاتقدر توقف و تصور حدا شي دار و لا شي مبنى حيت كاتشوف فيه جمالية ! شوف لا مشيتي للجنوب الفرنسي او الشمال الاسباني فأرض الباسك كيف دايرين الديور و كيف مختلفين على الديور فوسط سبانيا و لا فرانسا ! من الشوفة فالديور كاتعرف راسك دخلتي لاقليم الباسك ! حيت الديور ماشي غير حيوط و سيما و جليج و ضواية ! الديور راه هوية ! روح آ بنادم كاتزين المدينة و كاتخلي لي جا يزورها تعجبو و يتصور فيها و يحس بلي عندها رووووح ! حشومة الاستعمار لي كانظلو نتاهمو فيه و نمسحو فيه ديفواتنا و اخطاءنا و فشلنا يكون بنا لينا ديور فالثلاتينات و الاربعينات أجمل مليون مرة من الديور لي حنا كانبنيوهم فألفين و طمنطاش." "واش ماعندناش الذوق فالبني ؟ علاش الاحياء ديالنا الجديدة بشعة ! حشومة الاستعمار لي كانظلو نلصقو فيه فشلنا و اخطائنا يكون بنى لينا ديور أحسن من الديور لي كانبنيو لراسنا"
"فريق الرجاء البيضاوي وغريمه الوداد البيضاوي تكلاصاو بين الفراقي الاكثر شعبية في مواقع التواصل. الفريق الأخضر احتل المركز 55 كأفضل الأندية شعبية فمختلف مواقع التواصل الاجتماعي لسنة 2020.  هاد التصنيف دار على المستوى العالمي، وبذلك يتجاوز الرجا العديد من الأندية العربية والإفريقية، من بينها غريمو التقليدي الوداد البيضاوي، اللي احتل المركز 139 على الصعيد العالمي. الرجاء يتوفر على اكثر من 4 مليون معجب في “فايسبوك ” و834 ألف في “أنستگرام” و308 ألاف في “يوتوب”. أما الوداد البيضاوي، فتقدم ب21 مركز عن السنة الماضية وعندو مليون معجب على “فايسبوك” وأكثر من 449 ألف مُتابع على “أنستگرام”. الرجاء البيضاوي كيتابعوه حاليا 5 مليون معجب في مختلف وسائل التواصل الاجتماعي، والوداد مليون." "الرجاء والوداد تكلاصاو مع الفراقي الاكثر شعبية فمواقع التواصل عالميا"
"الرميد مؤخرا فواحد الفيديو وقفو صحفي كايسولو على شي تصريح دارو لجريدة الصباح على المثلية الجنسية ! ضار عندو الرميد قاليه بامتعاض” وااا بزاااف المثلية الجنسية عاد ليها الشان نتكلمو عليها” ” حنا راه مغاربة هاد الموضوع لادوينا عليه غانعطوه الشان” و كملها و جملها فاش وصف المثليين بالاوساخ” ! هاد الهضرة كاتخرج من فم وزير حقوق الانسان ف 2017 فدولة كاتسمي راسها دولة الحق و القانون، و دايرة وزارة سميتها “وزارة حقوق الانسان”! هاد الهضرة كايقولها وزير حقوق الانسان فبلاد لي المثليين فيها كايتعرضو للعنف من طرف الأسر و المجتمع و لي السيد الوزير نورمالمو و عبر منصبه خاصو يحميهم على اعتبار انهم حتى هوما واقيلة وااااقيلة و لاماخفت نكذب “انسان”! أنا سؤال واحد لي عندي ! واش هاد السيد نهار عطاوه وزارة حقوق الانسان مافسروش ليه شنو هي كلمة انسان ؟ ماعطاوهش شي قاموس و لا بيشريل باش يشوف التعريف ! ماگالوش ليه بلي حتى المثليين انسان و مواطنين مغاربة تاهوما و لا باش تعطيوهم صفة إنسان و لا مواطن خاصكم تقلبو ليهم تراميهم ؟! راه مصيبة هادي ! مهزلة و الله تا مهزلة وكون وقعات فشي بلاد أخرى كاتحتارم راسها كانو يطيحو فيها الريوس ! مايمكنش هاد التناقض بين المنصب و التفكير ! راه من الشروط لي خاص تتوفر فالشخص لي كايدافع على حقوق الانسان انه يكون كايعرف بلي كي البيض كي الكحل كي المثلي كي الغيري كي الراجل كي المرا ! راه حشومة نهضرو مع وزير حقوق الانسان على ابجديات الدفاع عن حقوق الانسان و تعريف كلمة حقوق و تعريف كلمة انسان. هادي شهر المغرب الرميد فجنيف رفض توصيات ديال مجلس حقوق الانسان بخصوص مجموعة من القضايا فحال الحق فالاجهاض و تجريم العلاقات خارج اطار الزواج و الافطار العلني فرمضان وبعض القوانين القروسطية لي خلات المنظمات الدولية ديال حقوق الانسان يسلخونا سلخة الكلاب قدام المنتظم الدولي.
هادي شي أيام فيديو ديال مثلي دار بوم فوسائل التواصل الاجتماعي ! السيد غتاصبو خوه و لاحتو عائلتو و عايش مكرفص فحال الكلب حيت مثلي و مريض بالسيدا و بزاف ديال الناس تعاطفو معاه… البارح قاضي كايرفض يتبث النسب ديال طفلة صغيرة لباها واخا الحمض النووي كايثبت بلي ديك البنت بنت داك السيد استنادا للقاعدة الفقهية” الولد للفراش و للعاهر الحجر” و لي بسابها الولد لي تزاد خارج اطار الزواج ماكايتنسبش لباه، كايعيش كولد الحرام حياتو كاملة محروم من جميع الحقوق لي كايستوجبها النسب لباه و خصوصا الارث. و اليوم وزير حقوق الانسان كايعاير المثليين بالأوساخ و قالك عاد ليهم الشان ندويو عليهم ! واش حنا إنسان فهاد البلاد و لا هاد لقب انسان حتى هو و بالرغم من بساطته و بديهيته ولا خاصنا نعمرو مجموعة ديال الشروط باش ناخدوه على حساب گانة السيد وزير حقوق الانسان ! نتا مزيود خارج اطار الزواج ماشي انسان ! و نتا مثلي؟ تانتا ماشي انسان ! ونتا عزي ؟ مااشي انسان! و نتا مالك ؟ مزلوط تانتا ماشي انسان… ايوا على هاد الحساب ! سميوها وزارة حقوق الإنسان المعترف به من طرف السيد الرميد شخصيا و من لا يعرفه." "واش كاين شي وزير حقوق الانسان فالعالم كامل كايعاير المثليين ب”الاوساخ”"
"علمت “كود”، أن الشكاية التي وضعتها جمعية حقوقية بمكتب الوكيل العام للملك بالبيضاء، حول اختلالات المركب المركب الاجتماعي رصدت وجود حالات الاتجار بالبشر والدعارة والاستغلال الجنسي للنزلاء. واستمع عناصر من الدرك الملكي في الأيام القليلة الماضية إلى عدد من المسؤولين والموظفين والنزلاء كما تم القيام بجولة ميدانية داخل مرافق المؤسسة." "اتهامات ثقيلة كتطارد المسؤولين ففضايح المركب الاجتماعي تيط مليل"
"انسحب المحامي الحقوقي إدريس الهدروكي، اليوم الثلاثاء، من جلسة محاكمة أربعة قياديين في صفوف حزب العدالة والتنمية، يتابعون في ملف منفصل عن ملف عبد العالي حامي الدين على خلفية مقتل الطالب اليساري بنعيسى آيت الجيد في التسعينات من القرن الماضي. وحسب مصادر “كود”، فإن الهدروكي المحامي عن هيئة فاس الذي ينوب عن الجمعية المغربية لحقوق الإنسان، التي انتصبت طرفا مدنيا في هذا الملف، انسحب بشكل مفاجئ من جلسة اليوم، مما أثار نقاشا واسعا بين عدد من المحامون الذين يواكبون القضية. يشار إلى أن المحامي الهدروكي كان قد سجل انتصابه للدفاع عن الجمعية المغربية لحقوق الإنسان في ملف آيت الجيد، ويعتبر من المحامين المدافعين بشراسة عن قضية مقتل الطالب بنعيسى، ولم يعرف واش مغاديش يحضر حتى فالجلسة ديال محامة حامي الدين التي ستنطلق الأسبوع المقبل." "مفاجئة.. أشهر محامي حقوقي كيدافع على آيت الجيد انساحب من جلسة محاكمة 4 قياديين فالبي جي دي"
"تداول نشطاء الفايسبوك، مقطع فيديو يوثق لانقاذ بحارة من منطقة بويافر لثلاثين مهاجر سري، بعدما تاهوا في البحر منذ أول أمس الاحد اثر انقلاب القارب الذي كان يقلهم لأوروبا. وأضاف النشطاء أن البحارة انقذوا ثلاثين مهاجرا، فيما لا زال ثلاثون آخرون مفقودين. " "فيديو مأساوي. بحارة فالناظور نقذوا 30 مهاجر وثلاثين اخرين مابان عليهوم خبار"
"طاشمة ديال الطوبات هجمو على حبس فـ مدينة “Wellington” (أستراليا) وكلاو السلوكة والفراش. السلطات وباش تسهر على راحة المحابسية فـ البلاصة اللي تعرضات لهجوم الطوبات، رحلاتهم لحبس آخر بينما يديرو الإصلاحات اللازمة. الحبس فيه 420 معتقل و200 موظف، وكاملين غادين يرحلوهم دقة وحدة، باش حتى واحد مايتضرر من هاد الطوبات اللي عمرات المنطقة. و كاتبقى أستراليا من البلدان اللي كاتعرف هاد النوع ديال “هجومات”  الفيران مرة مرة، وهادشي بسباب التكاثر الكبير ديال هاد الحيوان بتلك المناطق. " "استراليا.. الطوبات هجمو على حبس والسلطات رحلات المحابسية – فيديو"
"مازال الوضعية الوبائية دفيروس كورونا المستجد فالمغرب كتحسن، وهذشي اللي بينات عليه وزارة الصحة، فتصريحها النصف شهري، فالفترة الممتدة ما بين 18 و1 فبراير 2021. وحسب ما قال قال عبد الكريم مزيان بلفقيه، رئيس قسم الأمراض السارية، أن مؤشر تراكم الحالات ونسبة الوفيات والإصابات غادة وكتنقص، بحيث نقصات حتى على المعدل العالمي، وهذي أول مرة كيسجل المغرب مؤشر تراكم الحالات مستوى أقل من المستوى العالمي، حيت سجل 1297,2 لكل 100 الف نسمة مقابل 1330 لكل 100 الف نسمة عالميا.  بالنسبة لنسب الشفاء والإماتة، ففحدود ولبارح الاثنين، المغرب سجل نسبة 1,8 فالمية فالموت، مقابل 2,2 فالمية كنسبة عالمية فالموت، و95,5 فنسبة الشفاء مقابل 72,6 فالمية اللي كاينة عالميا. بخصوص الوفيات الأسبوعية، فعرفات أكبر انخفاض فهذ المدة، بحيث سجلنا انخفاض ديال 40 فالمية بالمقارنة مع الأسبوع اللي فات، وشمل هذ الانخفاض 10 جهات.  وحتى عدد الإصابات اللي تسجلو هذ الأسبوع الأخير نقصو بشكل كبير، بحيث عدد الحالات المسجلة عرفات انخفاض للاسبوع الحادي عشر على التوالي وهكذا نقص عدد الإصابات بالمقارنة بالأسبوع اللي فات ب26,4 فالمية، وهذ الانخفاض تسجل ف11 جهات أبرزها جهة كَلميم وادنون اللي سجلات انخفاض ديال 78,5 فالمية.  بالنسبة للحالات النشطة، حتى هي عرفات انخفاض، دزنا من 16804 حالة نشطة هذي جوج سيمانات إلى 13099 ولبارح، اي بمعدل انخفاض ديال 22 فالمية، واعلى رقم ديال الحالات النشطة كان هو 49800 حالة، ف17  نونبر 2020. أما بالنسبة لمعدل الإصابة الأسبوعي لكل 100 ألف نسمة، فحقق انخفاض ل13,3 فالاسبوع الأخير، بينما كان محدد ف19,5 فبداية يناير.  أما عدد المرضى اللي كاينين فأقسام الإنعاش فحتى هوما نقصو هذ السيمانة ب20,4 فالمية، بحيث فالجوج سيمانات اللخرين، دزنا من 937 حالة ل744 حالة ولبارح.  وبخصوص مؤشر توالد الحالات على الصعيد الوطني فنهاية الأسابيع اللي فاتو، فبلغ ف10 يناير 0,94، و17 يناير 0,88، و24 يناير 0,90، و0,84 ف31 يناير، وهذا كيعني أنه غادي وكتنخفض.  وبالنسبة لترتيب المغرب عالميا، أكدات وزارة الصحة فنشرتها أن المغرب بقى فالرتبة 34 على مستوى الإصابات، كيف بقا فالرتبة 37 من ناحية الوفيات، ونقص ب3 رتب من ناحية الكشوفات طلع للرتبة 40. وعلى المستوى الإفريقي ترتيب المغرب ماتغيرش، بحيث باقي الثاني إفريقيا على مستوى الإصابات والكشوفات، والثالث فعدد الوفيات.  https://m.facebook.com/story.php?story_fbid=1558865357634476&id=272656359588722" "الوضعية الوبائية غادة وكتتحسن. نشرة كورونا النصف الشهرية: كاين انخفاض كبير فالموت والإصابة والحالات النشيطة.. ومؤشر توالد الحالات نزل لاول مرة على المؤشر العالمي – فيديو"
"كل يوم “كود” غدي تسول فنانين ومشاهير على كيفاش كيدوزو نهارهم مع الحجر الصحي فرمضان. اليوم معانا الممثل المغربي أنس الباز، اللي تكلملينا بدورو على كيفاش كيدوز هذ الشهر فهذ الأزمة اللي كيمر منها المغرب ديال فيروس كورونا، وقال “بصراحة أنا كنسهر واحد الشوية بالليل، كنطالع وكانقرا سيناريوات عندي، وبصراحة ماكنفيق حتى للظهر، تقريبا، وداك الساعة أنا والمادام مقسمين ليطاش بيناتنا، ودايرين لكل واحد وليزاكتيفيتي اللي خصو يدير”. وقال الباز بللي عندو مجموعة من الأنشطة الفنية اللي كيدير فهذ الحجر عامة، بحال الغنا والفن التشكيلي، “وأي حاجة كتخلي النفس ديالو خارجة على نطاق كورونا، هي الوضعية صعيبة شوية، لكن الحمد لله كنحاولو نتعايشو مع الوضع”، على حساب كلامو. وبالنسبة للخروج “كنخرجو غير جوج مرات فالسيمانة إلى كثرنا، باش كنتقداو، وأنا ضروري نبريكولي شوية فالدار، مؤخرا صبغنا واحد الموبل وديكوريناه، كذلك تسجلت فبروكَرام smule ديال الغنا، اللي كيمكن ليك تدير دييو مع بزاف دالناس فالعالم، ومؤخرا شاركت شي أغاني مع المتابعين ديالي فأنستكَرام”، الحاجة الوحيدة اللي بغيت ندير ومالقيتش الفرصة هي نبدا فسيناريو “لاسيطاد” اللي هادي مدة وأنا كنكتب فيه لكن مزال ما كملتو. وواخا ماكايناش الخدمة فالتيران فمجال التمثيل، الباز أكد بللي باقي على اتصال مع المخرجين والمنتجين وكيتسنا لخر ديال الحجر باش يدير أعمال أخرى. وقال بللي هذ الحجر كيعلم بزاف دالحاجات، بحال الأهمية ديال الأسرة، وكيفاش تتماشى مع العائلة ديالك اللي كَالسين فالدار، وكيفاش تضبط أعصابك باش مايوقعوش مشاكل بينك لبينهم، كذلك تخلي مسافة امان بين الناس لوخرين وفختام كلامو، شكر الباز الأطر الصحية اللي واقفين مع المصابين بالفيروس وقايمين بالواجب ديالهم، كيف شكر رجال الأمن، والناس اللي ملتزمين بالحجر الصحي." "رمضان فالدار. أنس لباز لـ”كود”: كنفيق حتى للظهور حيت كنسهر فقراءة السيناريوهات.. وكندوز وقتي فالغنا والرسم التشكيلي والمطالعة.. وقاسمين ان والمدام شغال الدار"
"الأمور بين حلا الترك بنت محمد الترك راجل دنيا باطمة وختها غزل بدات كتقاد، والدليل باركات ليها عيد ميلادها لي كان البارح الأحد. ونشرات حلا صورة ديال ختها في ستوري على الانستكَرام وكتبات عليها “اختي حبيبتي غزول كل عام وأنت بخير وصحة وسلامة”.  وكملات غزل عامين، وقريب غادي دير ليها عيد ميلاد كيف ديما، غير هي هاد الايام بين أكادير وطانطان كدير الحفلات، وحدها تمنات لبنتها عيد ميلاد سعيد فانستگرام ديالها.      " "القلوب تصفات. حلا الترك باركات لختها غزل عيد ميلادها الثاني"
"لاعبو الجيش الملكي خضعوا كاملين لفحوصات الكشف عن كورونا المستجد اليوم الاثنين قبل ماتش الكلاسيكو ضد الوداد البيضاوي نهار الاربعاء المقبل، بملعب المجمع الرياضي الأمير مولاي عبد الله في الرباط، برسم مؤجل الدورة 22 من منافسات البطولة. ومن المنتظر أن يكون لاعبو الوداد خضعوا حتى هوما لكشوفات كوقيد 19 فكازا، قبل ما يجيوا للرباط غدا الثلاثاء، علما أن جميع اللاعابة، اللي تصابوا بالفيروس براوا منو في السيمانة، اللي فاتت. كلشي كيتكلم على الكلاسيكو، خصوصا من جانب مسؤولي الفريق العسكري، اللي اجتمعوا بعبد الرحيم طالب، مدرب الجيش، وطلبوا منوا يركزوا على الماتش وينساوا النتائج السابقة، لحقاش الفوز غادي يقرب الفريق العسكري من المراكز الأولى. من ناحية ثانية، شفي عبد الواحد الشمامي، الناطق الرسمي للجيش واللاعب محمد فكري من كورونا. واخا تشافى من الوباء، إلا أن فكري ما غاديش يشارك في الكلاسيكو، لحقاش خاصو سيمانة أخرى ديال الحجر قبل ما يرجع للونتريمو." "فحوصات جديدة للاعابة ديال الجيش قبل ماتش الوداد والشمامي وفكري براو من كورونا"
"زيارة محمد السادس لأكادير مبقاتش مبرمجة. مصدر موثوق كشف، ل «كود»، أن الزيارة، التي كان مرجحا أن تنطلق أول أمس الثلاثاء، تأجلت، دون أن يشير إلى أنه جرى تحديد موعد جديد لها. ويوجد الملك حاليا في تطوان، حيث يقضي بضعة أياما من عطلته الصيفية." "محمد السادس ما بقاش ماشي لاگادير"
"إدارة الوداد البيضاوي أعلنت اليوم أنها باعت 10 ٱلاف تذكرة المباراة الافتراضية كونتر فيروس كورونا المستجد. وأكد الوداد في صفحته الرسمية على موقع التواصل الاجتماعي فايسبوك أن 10 بيي تباعت في ظرف 24 ساعة منذ انطلاق عملية البيع البارح الأربعاء، على أن تخصص مداخيل الماتش الافتراضي للصندوق الخاص بتدبير جائحة كورونا. وسبق لفصيل الوينيرز، المساند الرسمي للوداد، أن طلب في بيان رسمي جميع أعضاء مجموعته من شراء التذاكر المخصصة لهذه المباراة الافتراضية.   " "الوداد باع 10 ألاف تذكرة للماتش ديال كورونا في 24 ساعة"
"رفضت محكمة الاستئناف بمدينة كازا، عصر اليوم الخميس، تمتيع الصحفي بالسراح المؤقت، وهو الملتمس الذي تقدمت به هيئة دفاعه أمام الغرفة التي تبث في قضية سليمان. وكان الوكيل العام للملك لدى محكمة الاستئناف بالدار البيضاء، قد أعلن في بلاغ سابق، أنه بناء على البحث التمهيدي الذي أنجزته الشرطة القضائية، تقدمت النيابة العامة بملتمس لإجراء تحقيق في مواجهة سليمان الريسوني، من أجل الاشتباه في ارتكابه جريمتي “هتك عرض شخص باستعمال العنف والاحتجاز” طبقا للفصلين 485 و436 من القانون الجنائي.   " "محكمة الاستئناف ف كازا رفضات السراح المؤقت للصحافي سليمان الريسوني – وثيقة"
"خدا المغرب مركز مزيان فالقارة الإفريقية ومنطقة الشرق الأوسط وشمال إفريقيا على مستوى التعامل مع فيروس كورونا المستجد (كوفيد -19)، حسب المندوبية السامية للتخطيط. وقالت المندوبية، فمذكرة ليها بعنوان “مقاربة تأثير الجائحة وآثار إدارتها على النمو”، أن المغرب “بذل مجهود كبير من حيث اليقظة والاستجابات الاجتماعية والاقتصادية، ومن ناحية التدابير الصحية اللي تدارت. وحتى من حيث سياسة الكشف والتتبع، والاستثمار فالمعدات الصحية”. وأشارت المندوبية إلى أن هذ المذكرة، المستوحاة من نظام دارتو كلية السياسة العامة فجامعة أكسفورد، بهدف تقييم الجهود اللي كتديرها الدول لمكافحة انتشار الوباء، وبناء على هذه التقييمات المغرب خدا متوسط 67.5 على 100 فمؤشر الاحتواء والصحة، و67.8 على 100 فمؤشر الدعم الاقتصادي، و73.6 على 100فمؤشر التقشف. وحسب المذكرة نفسها، اللي تبازات على فترة من 1 أبريل إلى 21 دجنبر 2020، فالمغرب وصل لذروة الوباء ف10 دجنبر، بحيث يتميز بشكل أساسي بتراكم علاين 11 ألف إصابة لكل مليون نسمة، مقابل متوسط عالمي يبلغ 9 ألف، لكن دينامية انتشار الجائحة فالمغرب بدات كتستقر فنهاية العام، فضوء متوسط الزيادة فعدد الإصابات المسجلة خلال الفترة الأخيرة (المرتبطة بعامل التكاثر R) واللي نقصات على العتبة اللي وصلات ل1 فالمية ف10 دجنبر 2020. وحسب المذكرة، فالمغرب دابا ضمن مجموعة من البلدان اللي متأثرة بشكل كبير بالوباء، بالمقارنة مع عدد السكان”، ولكن هو فنفس الوقت كيعرف تحسن فالسيطرة على التطور ديالو. وللإشارة، صممات جامعة أكسفورد الأداة (OxCGRT) لرصد ومقارنة استجابات السياسات الاحترازية ضد الوباء فجميع أنحاء العالم، هذ الأداة تتقوم على جمع المعلومات المتاحة للجمهور عن 19 مؤشر، منها 8 (C1-C8) تسجل معلومات عن سياسات الاحتواء والإغلاق والقيود المفروضة على التنقل، و4 (E1-E4) كتلتقط معلومات حول دعم الدخل للمواطنين أو تقديم المساعدات الخارجية، و7 اللي بقات (H1-H7) كتجمع معلومات حول سياسات النظام الصحي." "حسب نظام أوكسفورد. المغرب احتل مرتبة مزيانة فسياسة التعامل مع كورونا"
"علمت “كود” ان النجم جمال الدبوز كاعي على شركة الاتصالات “أورانج” علاش؟ حقاش هاد الشركة وفق المصدر نفسه استعملات صورتو فلافيو ديال الحفل اللي كان غيكون فكازا وتلغى. استخدام الصورة كان فجولتو ودار عبر شركة “كيسمان” ديال خوه كمال اللي نوضها معاه وهي مولات الجولة ومنظمة مهرجان مراكش للضحك وجمال كوميدي الذي تبته القناة التانية. المشكلة ان اورانج كيمولو هاد الحدثين وتقلقو باش جبدوهم وكيفكرو فالغاء العقد الذي يجمعهم مع شركة كيسمان . ومن جهة أخرى باشر منظمو الحفل في ربط الاتصال مع جميع مقتني تذاكر الحفل عبر الهاتف والايميالات بإلغاء الحفل وإرجاع مبالغ تذاكر." "الدبوز كاعي على اورانج بسباب استغلال صورتو"
"أصبح الوافد الجديد على فريق الوداد البيضاوي، عبد الحميد الكوثري جاهز للعب مع الفريق، ابتداءا من الدورة الأولى عن مرحلة إياب دوري اتصالات المغرب. وذلك بعد توصل فريقه بالبطاقة الدولية من الجامعة الفرنسية، وعليه سيكون اللاعب حاضرا أمام فريق الفتح الرباطي في ملعب هذا الأخير. و يشار أن، نادي الوداد الرياضي توصل أيضا، ببطاقة الأرجنتيني أليخاندرو كيتانا و الغاني دانييل أدجي." "محترف مغربي غادي يلعب في ديربي مع الحمرا"
"بعد انتخابو فالمؤتمر الاستثنائي المثير للجدل دالحزب المغربي الحر، اللي مازال نايض عليه الصداع ومامتقبلوش المنسق الوطني السابق محمد زيان، قال إسحاق شارية، فحوار قصير ل”كود”، أن غير أفراد قلال اللي ضد هذ المؤتمر، وأن النصاب القانوني ديالو مكتمل بحضور أكثر من 250 واحد، “بل وجاو ناس كثر من اللي كنا كنتوقعو”. وقال أن زيان لا زال كيحترمو وكيقدرو، وكيقول ليه مرحبا بيه للحزب فأي وقت إلى كان عندو ما يعطي، فيحين شاف ان الحديث على خيانتو الفاظ عاطفية كتدخل ضمن المشاعر الإنسانية اللي ماعندهاش موقع فالسياسة، حيت الرهان هو الصالح العام للوطن. وزاد أنه فرحان بزاف بهذ الفوز، ولو انه كذلك مسؤولية بحكم أن خدمة مزاف مازال كتسناه كامين عام، باش يقدم مشروع سياسي مزيان استعدادا للانتخابات. " "اعتبر أن الحديث على خيانة زيان هضرة عاطفية ماعندهاش بلاصة فالسياسة. شارية فحوار مع “كود”: حضرو كثر من 250 مؤتمر والمنسق الوطني السابق إنسان كيجمعني بيه الاحترام ومرحبا بيه فالحزب – فيديو"
"ثلاثة دالأشخاص، ماتوا لبارح لخميس فكسيدا خايبة، وتم نقل الرابع للصبيطار، فاشتوكة أيت باها. مصادر محلية قالت أن الكسيدا وقعات بين اومبيلونص كانت هازة مرا وبنتها، ومرافق الشيفور، وبين كاميو كان واقف على جانب الطريق الرابطة بين أكادير و تيزنيت. ركاب سيارة الاسعاف الثلاثة اللي كانوا مع الشيفور ماتو، فيما أصيب هو بإصابات خطيرة نقلوه لقسم المستعجلات بالمستشفى الاقليمي المختار السوسي ببيوكرى لتلقي العلاج." "كسيدا خايبة. ركاب سيارة اسعاف ماتو بسباب كاميو واقف جنب الطريق"
"قال محمد زيان محامي الصحافي توفيق بوعشرين مدير نشر “اخبار اليوم” بعد ما تلاقاه 30 دقيقة هاد الليلة فمقر الفرقة الوطنية للشرطة القضائية ان الصحافي سيتعامل بذكاء مع الوضع، واضاف ان معنوياته مرتفعة وحالته الصحية جيدة وانه متشبث بيراءته زيان أوضح أنه سيتقدم غدا على الساعة العاشرة وطالب من يريد التضامن معه باش ما يكثروش الهدرة" "عاجل. محامي بوعشرين بعد ما تلاقاه: معنوياتو عالية ومتشبث ببراءتو وغدا مع العشرة غادي يتقدم"
" الجامعة الملكية لكرة القدم، راسلات الفيفا احتجاجا على الأخطاء التحكيمية الي ارتكبت ضد المنتخب المغربي مرفقة بصور تلفزيونية  كتأكد ذلك.  في مونديال روسيا تدارو بزاف ديال الأخطاء التحكيمية في حق الأسود، خاصة أن منتخبات أخرى استفدات من تقنية الفيدو “الفار”، في حين ماتستجبش الحكم الأمريكي لطلبات مغربية باستعمال “فار” للتأكد من أحقية المنتخب المغربي في الاستفادة من أخطاء ارتكبت ضده، جا من أحدها الهدف الوحيد للبرتغاليين بواسطة رونالدو والي حرم المغرب من ثلاث ضربات جزاء واضحة.  ونفس الشيئ في مبارة المغرب أمام اسبانيا ولي حرمنا من ضربة جزاء واضحة، وأخطاء أخرى حرماتنا من الفوز في المقابلة، بيكي قاصها بيديه جوج مرات، وتحول من لاعب كرة القدم للاعب كرة اليد ومع ذلك الحكم الأوزبكي دار راسو ماشاف والو. " "الجامعة راسلات الفيفا احتجاجا على الأخطاء التحكيمية الي ارتكبت ضد المنتخب المغربي"
"في الوقت لي كان بنادم كيحرك لاسبانيا في الباطيرات بمبالغ ما بين 400 حتى لألف اورو للشخص حسب الشرطة الاسبانية، رجع الثمن خيالي للحريك العكسي من اسبانيا للمغرب. 100 مغربي هاجرو هاد الشهر من سواحل اسبانيا، لسواحل المغرب وخلصو 5400 اورو للواحد، ووصلوهوم المهربين فباطيرات لسواحل العرائش." "واعشنا وشفنا بنادم كيحرك للمغرب ب5400 أورو. هجرة 100 مغربي للمغرب فباطيرات من اسبانيا"
"علاش الناس مزال كايخلطو بين حرية الاعتقاد مع حرية إزعاج الآخرين والتحكم فاختياراتهم، إلى كانو شي ناس بغاو يسمعو القرآن بصوت مرتفع ويفرعو وذنيهم، علاش خاصهم صحا يبرزطو بيه الناس اللي ضايرين بيهم ويفرضو عليهم يسمعوه صحا بلا مايطلبو رأيهم فالموضوع؟ راه الهالة والقدسية اللي داروها الناس على الكتب الدينية بشكل عام مكاتعنيش أن عندهم الحق يوظفوها ويستعملوها باش يضرو الناس ويزعجوهم، اللي بغى يتصنت للقرآن أو الحديث أو الدعاء أو الابتهالات ينقص من الصوت، أو يدير ليكيت، وخصوصا فالعشية من ورا الستة فاش الناس كتدخل لدارها ترتاح. أما بالنسبة للقايدة الزعرة ديال وجدة، اللي انتقدوها الناس حيت طلبات من راجل كبير ينقص شوية من صوت القرآن باش مايصدعش عباد الله، معارفينش بللي هذ القايدة مادارتش هذشي لراسها، وبللي الجيران اللي تشكاو من صوت الراديو اللي مطلوق بالجهد بالليل والنهار، واللي كيبرزطهوم، وفالفيديو اللي تسرب ديال القايدة كان باين شحال كان صوت القرآن مجهد. وباش تعرفو بللي مزال غايخصنا بزاف باش نبدلو الأفكار غير السوية اللي عندنا فالدماغ، واللي عمرها تطاوعنا وتخلينا نتقدمو كي الناس ونوليو علماء ونخدمو عقولنا فالحاجة اللي تنفعنا، بنت الراجل لكبير اللي كان طالق القرآن ومصدع الدنيا دارت واحد البيبليكاسيون تداولوها الناس بشكل كبير، كتقول فيها بللي الجيران اللي قبالتهم ساحرين ليهم، وبللي العائلة كلها مسحورة، وعلى هذشي طالقين كتاب الله باش يبطلو السحر، وهذ التبرير ديال المشعوذين كافي فنظرها باش يطلقو القرآن بداك الصوت المرتفع ويبرزطو الجيران. كاينين ناس اللي انتقدو القايدة الزعرة، واللي وصفوها بالبوكَوصة، حيت تكلمات مع الراجل لكبير وناس خرين بصرامة، لكن آشنو المشكل إلى كان الإنسان صارم شوية باش يحث الناس على تطبيق القانون؟ علاش كل ساعة يجيو مجموعة ديال المتخلفين فالفايس ينتقدو الطريقة اللي كيتعاملو بيها القياد والمقدمين مع المغاربة باش يطلبوهوم يدخلو لديورهم، فهذ الوقت اللي حصدات فيه جايحة “كورونا” أرواح العشرات بسبب التجمعات والخروج والدوران؟ وإلى داز القايد من ورا الستة يطلب الناس باش مايخرجوش من الدار، إلى كان قاصح وصارم فهذا مكايعنيش أنو كيمارس العنف المعنوي والنفسي على الناس، فراه هذ الطريقة محمودة فوقت بحال هذا، خصوصا وأن بزاف مزال مابغاوش يمتثلو للقانون، وإلا فإما غايعمرو السبيطارات بالمصابين بالفيروس الفتاك، ولا الحباسات بالناس اللي مزال مايغاو يحشمو ويحتارمو القانون، وفجميع الحالات أرواح أبرياء غاتمشي فالزطيم." "القايدة البوكَوصة فوجدة عندها الحق: سمع القرآن لراسك ودير ليكيت.. وماشي حيت كتقدس كتب الدين راه عندك الحق تبرزط بيها الناس وماتخليهمش يتصنطو لعظامهم"
"جدارمية ب“الدزيرة ” التابعة ترابيا لجماعة هوارة بإقليم جرسيف باشراف قائد السرية شدو هاد صباح هاد الاحد فالصباح مبحوث عنه مخرمزها يدعى ح. ب. عليه كثر من 40 مذكرة بحث وطنية. صاحبنا شدوه وحجزو ليه مرسيدس 250 كان راكب عليها وفيها 500 قرعة روج جايبها من الناظور. الصگع لقاو عندو لفلوس وماس وجناوا من كاع الاحجام. باش وقفوه ونقطوه طلع لقبو هو هدلة اللي موضوع بحث وطني فيها “الاتجار في المخدرات” و”المشروبات الكحولية المهربة” باستخدام طونوبيلات مزورة او مشكوك فمصدرها. دابا راه تحت الحراسة النظرية باش يبداو معاه البحث التمهيدي تحت اشراف النيابة العامة ." "جابوه جدارمية گرسيف. عندو 40 مذكرة بحث ولقاو عندو 50 قرعة روج"
"شاركت المنشطة التلفزية زينب صابر صورة جديدة على حسابها في فيسبوك مع الأم ديالها وكتبت عليها “بعد غياب عام”. الصورة لي التقطتها المنشطة زينب كانت  قبال باب المطار بعدما وصلات مها من البحرين، لي دوّزات فيها عام كامل قبل ما تضرب جايحة كورونا العالم كامل. الأم ديال زينب كانت عند بنتها لّي كتعيش في البحرين، وبعدما جات كورونا تسدو الحدود وبقات تما لمدة عام، ودابا لي تفتحو الحدود، قررات ترجع للبلاد مرة أخرى. " "من بعد عام ديال الفراق بسباب “كورونا”.. زينب صابر فرحانة برجوع الوالدة ديالها للمغرب – تصويرة"
"المهدي بنعطية، عميد المنتخب، كومونطا على تصويرة الدراري صغار اللي داعت فالانترنيت، واللي كيبانو فيها متبعين الماتش ديال المغرب و الكوت ديفوار، لبارح الجمعة.  وحط بنعطية جوج تصاور ديال الأطفال المغاربة، على حسابو الرسمي فانستگراك وعلق عليهم: “فاش كنشوفو هادشي مايمكلنا الا نقدمو گاع اللي عندنا! من أجلكم ياصغاري، غادي نقدمو كلشي باش نفرحوكوم”. " "بنعطية: غادي نقدمو كولشي من اجل هاد الاطفال باش نفرحوهوم"
"وزارة الصحة علنات على معجزة من معجزات “كورونا” فالمغرب، بشفاء عجوز عمرها 96 سنة، اليوم الأحد 12 أبريل الجاري. وقال محمد اليوبي، مدير مديرية الأوبئة بوزارة الصحة، إن “هناك اسئلة حول حول الوفيات لدى الأشخاص المتقدمين في السن، أو الذين تم التكفل بهم في حالة حرجة”، مضيفا أن “هذه النسب لا تعني بأن كل المتقدمين بالسن والذين وضعيتهم صعبة انهم غايموتو”. وأضاف المتحدث :”الدليل هو ان الحالة التي كانت تمثل السن الاقصى، لسيدة عمرها 96 هي من بين الاشخاص الذين تماثلوا للشفاء”. هادشي كيفرح." "معجزات “كورونا” فالمغرب..أكبر مصابة عندها 96 عام تشافات من الفيروس"
"نص كيلو ديال الكفتة مشوي معاه براد ديال أتاي صغير وجوج خبزات وشي طبيسلات صغار فيهم زعلوك ولا تكتوكة ولا غياتية الثمن ديالو بين ستين درهم وخمسة وسبعين وهذا ثمن منطقي ومعقول وهادشي باش كناكل ديما سواء في سيدي بوعثمان او سبت كزولة او ريصانة أو سوق لاربع او زومي ماخليت قنت وهذا هو الثمن في المتوسط، علما أنني اصلا كنتجنب ناكل فالطريق أو نشري شي حاجة من الطريق الا اظطراريا، واحد المرة زغبني الله وكلست فواد أمليل وطلبت نص كيلو كفتة كي العادة ومعاه تويشيات في الخلاص حسب ليا مية درهم طبسيل ديال الغياتية حاسبو بخمسطاش وقرعة ديال لما كانت محطوطة تم حتى هي جمعها مع الحساب المهم عملية نصب منظمة، الخطأ مني ماسولتش في اللول كمدتها وزدت، ولكن لغد ليه شريت مجمر بخمسطاش لدرهم وشواية بعشرين وكيلو ديال الفاخر بستة دراهم ودرتهم فالكوفر، ووليت فين مابغيت ناكل كنطيب أو نشوي الراسي، ووليت كنتمتع في البلايص فين نحط مجمري مرة حدا باب بودير مرة فالخلا والقفار بين بوميا وزايدة مرة فأكلمام سيدي علي المهم من داك النهار ماحطيت شي درهم عند شي واحد فالطريق، حيت بقات فيا الفقصة ديال النصيب عين باين هكاك بالعلالي وهادشي يا حسرة بالوجه الرحماني لي عندي، أما الاجانب راه باز ليهم الصراحة. هاد اليوماين كنتبع رحلة جوج فرنسيين كيدورو المغرب بالموطور وكيحطو فيديوات في يوتوب داكشي زوين وممتع وكتشوف شنو كيقول الآخر على بلادنا، هاد الجوج مخلاو قنت ويالله رجعوا من رحلة من إسلندا ومع ذلك تبهرو بالطبيعة المغربية نهار فالثلج وغدا فالصحرا وبعد غدا فالجبال والغابة والخضورية طبيعة متنوعة ومسارات زوينة، طبعا تشكاو من الطرقان لي عيانين ولكن ديما كانو كيشكرو فالناس لي كيساعدوهم فالطريق وفالأماكن فين كيباتو وترحيب الناس بيهم، الفيديو لي حطو البارح كانوا بايتين فأوطيل سميتو قصبة إيلي، جا فالطريق بين دمنات وإمينيفري بلاصة زوينة ونقية، ولكن للأسف حسب مكيعاودو الفرنسيين في الفيديو ديالهم فالصباح فاش جاو يخلصو تعرضو لعملية نصب بشعة، السيد تخلص من عندهم جوج مرات بطريقة فيها النصب والخداع، وبقا فيهم الحال بحكم أنهم غير شباب وكيسافرو بميزانية محدودة تنصب عليهم في سبعين أورو، وماعاقو بالأمر حتى فاتو المنطقة وبقاو كيعيطو في التيليفون خونا طفاه عليهم، وفي الفيديو كيوصيو الناس أنهم مايمشيوش لهاد لوطيل حيت شفارة. دخلت لكوكل مابس وقلبت على هاد لوطيل وشفت تصاورو والصراحة زوين ونقي واخا الثمن زايد نغزة، ومشيت كنقرى الإنطباعات ديال الزوار ديالو عليه، كاين بزاف لي شكروه وشكرو المنظر وتعامل الناس وتعامل المالك ديال القصبة، وفي نفس الوقت كانو ناس كيتشكاو من أنه مادايرش الطريفة على شلا حاجات وملي كتطلب هاد الخدمات كيغلي بزاف في الثمن وكاين ناس كاتبين أنهم ماباقيش يرجعو ليه بسباب هاد الطريقة في التعامل، للأسف في الوقت لي الناس كتعرف ببلادها وترحب بالزوار حنا عندنا السياحة بحال شي مصيدة ديال النصب والإحتيال طبعا ماشي كولشي، ولكن راه بزاف ديال الناس كيعطيو إنطباع مقود على المغاربة أنهم شفارة سعاية نصابة، والمغاربة براسهم مكاينش لي متعرضش فيهم شي مرة للنصب فشي بلاصة سياحية حتى ولاو بزاف ديال المغاربة كيفضلو يتزيرو ويسافرو برا على أنهم يديرو السياحة في المغرب، الصراحة وأنا كنتفرج الفيديو ضرني خاطري خصوصا أن هاد السيد يوتوبر وكيدير اشهار للمغرب وللمناطق ديالو لي مادايراهش حتى وزارة السياحة، ومصور الطرقان والمناطق النائية والمسارات الرائعة لصحاب الدراجات وكيشجع على هاد النوع ديال السياحة لكن للأسف بحال هاد الأحداث كتخصر التسافيرة ديال الواحد وكتعكر المزاج وكتخليه ياخد إنطباع مقود على البلاد.  الفيديو ديال الجوج فرنسيين لي وقع ليهم الموشكيل: " "جوج فرنسيين كيدورو المغرب بالماطر وكيديرو ليه إشهار سياحي زوين تعرضو للنصب” حسب إدعائهم” في قصبة إيلي نواحي دمنات وهادشي خلاهم ياخدو فكرة مقودة على قطاع السياحة في المغرب"
"لم يمنع البرد القارس الذي تمر منه مدن الشمال،  مغربيين من العبور أول أمس الأحد، من مدينة سبتة المحتلة إلى مدينة الفنيدق، سباحة من البحر. ورغم الحراسة الأمنية المنتشرة على طول طول الحدود بين الجانبين المغربي والإسباني، إلا أن المغربيين تمكنا من الوصول إلى وجهتهما، بعدما قام أحدهم بالسباحة ليلا فيما اختار الثاني العبور صباحا، ما مكنهم للوصول إلى مناطق السيادة المغربية.
وما لا يزال مجموعة من المغاربة عالقين بمدينة سبتة المحتلة منذ أن تم إغلاق المعابر الحدودية، في مارس 2020، بسبب إنتشار جائحة كورونا، ما جعل الكثيرين يحاولون بشتى الطرق الوصول والعودة إلى منازلهم وعائلاتهم، حيث يتحدون كل الصعاب من أجل القيام بذلك ولو كلف الأمر المغامرة بحياتهم. " "بالفيديو. 2 مغاربة مامنعهومش البرد يعومو من سبتة لكاستييخو باش يرجعو لديورهم – فيديو"
"وزير الخارجية المغربي ناصر بوريطة غادي لنواكشوط. وفق مصدر “كود” فان الزيارة اللي غادية تكون اليوم ومن المتوقع يتلاقى رئيس الدولة غدا. وفق مصدر “كود” فانه غادي حامل رسالة من الملك محمد السادس لمحمد عبد العزيز رئيس موريتانيا" "عاجل. بوريطة فموريتانيا الليلة وغادي يتلاقى رئيسها وها اش هاز معاه"
"قالت السلطات البلجيكية، أن لمغاربة حتلوا الرتبة اللولة فترتيب الأجانب اللي خذاو الجنسية البلجيكية، فعام 2019، واخا المهاجرين من إفريقيا جاو فالرتبة الثانية بعد المهاجرين الأوربيين. وزادت السلطات، بأن 70 ألف مهاجر خذاو الجنسية البلجيكية فالعام الفايت، منهوم 9640 مغربيا، الامر اللي خلاهوم ياخذو الرتبة الأولى، متبوعين بالرومانيين ب 4236 شخصا، وبعدهم البولونيون ب2961  والإيطاليون ب 2664." "المغاربة هوما رقم واحد فالحاصلين على الجنسية البلجيكية"
"بزاف ديال الناس كيسولو على الطريقة لي ممكن تقرا بيها الرسائل في واتساب لي كيمسحها الشخص لي مسيفطها. خبراء تقنيون روس قالو أنه خاص ضروري تكون ميزة نظام الإشعارات خدامة في التلفون الأندرويد. الميزة يقدر الواحد يضيفها من خلال تطبيق Notisave في “كَوكَل ستور”، ويختار واتساب من قائمة لي زابليكاسيون وهادشي كيضمن حفظ الإشعارات لي كتوصل عبر التطبيق واخا يمسح المرسل الميساج. من هاد لابليكاسيون يقدر كل واحد يقرا الميساج لي وصلو في واتساب بلاما يدخل ويطلع Vu عند لي رسل، وبلاما يعرف لي مسيفط واش قراها ولا لا." "هادي هي الطريقة باش تقرا ميساج فواتساب واخا يمسحو لي سيفطو"
"الشطاحة مايا خرجات في لايف على انستكَرام تكلمات فيه على قضية حمزة مون بيبي، وقالت أنها كانت عارفة أن بعض البنات لي خدامات في الدعارة كيصورو الرجال في الكباريات وكيبتازوهم وكيشدو من عندهم فلوس صحيحة كتبدا من 2 مليون حتال 10 مليون، وأي واحد رفض يخلص كيلقى تصاورو في الحساب، وكتقصد هنا حساب “حمزة مون بيبي”. وفي الوقت لي القضية أمام القضاء والتحقيقات مازال مستمرة مع المغنية دنيا باطمة وختها ابتسام لي متابعات في حالة سراح وتطلب منهم يخلصو كفالة ديال 80 مليون، رجحات مايا أن الممثلة والمنشطة المغربية وئام الدحماني ربما تكون انتحرات لأن حمزة مون بيبي كان عندو فيديوهات جنسية ديالها. وقالت الشطاحة حرفيا “وئام دحماني الله يرحمها ربما كانو عندها مشاكيل حتى هي مع مواقع التواصل اللي كيخرجو على الحياة ديال الانسان والتسجيلات ديالها كانو السباب.. راكم سمعتو الهضرة فين غادة”. هاد التصريحات في هاد الوقت خاص مايا تتحمل مسؤوليتها فيهم ويستامعو ليها النيابة العامة لأن كاع الهضرة لي جات على لسانها خطيرة بزاف. وماتت وئام الدحماني بشكل مفاجئ بتاريخ 22 أبريل 2018 في أبو ظبي، وقبل وفاتها قالت أنها فكرات في الانتحار كثر من مرة. " "قضية حمزة مون بيبي.. تصريح خطير من الشطاحة مايا: الممثلة وئام الدحماني ربما انتحرات حيت تعرضات لتهديدات بفيديوهات جنسية -فيديو"
"واحد النهار وأنا تلميذ فالخامس إبتدائي ، كنت فالدار كنقاد شي لعبة بموس ديال الخضرة ونسيت درتو فلاتروسة ديال الأدوات ، وخديتو مع الغد ليه للمدرسة ، فالقسم حليت لاتروسة وهو يبان الموس ، شافو الدري لي كان كالس حدايا مشا قالها للأستاذ صدقي واحد من الأساتدة الله يعمرها دار والجديين ولي كيقريو مزيان فمدرسة سيدي محمد بن عبد الله ، جا عندي سولني آش كندير بيه قتليه راه غير نسيتو وصافي ، خداه مني وقالي غدا جيب ولي أمرك وكمل الدرس عادي ، الامر مخداش من الحصة حتى جوج دقايق ، فالغد جبت الام ديالي هدرو على آش واقع وشرحاتليه الامر ، عطاها الموس ، وداز الأمر بلا مشاكيل بلا قوة الهدرة ، من غير انني مابقيتش كنهدر مع داك البياع لي كان كالس حدايا .

نفس هاد الحادثة تقريبا وقعات فمدرسة إيسيل فمراكش ، الفرق هو ان هاد المرة التلميذ حصل بجنوية فالكارطابل ، وتم تصويره من طرف المعلمين ديالو وشهروا بيه فالأنترنيت ، والحادثة خدات بعد كبير ، وتم شيطنة التلميذ والهدرة عليه كمجرم متمرس ، والدري مجرد طفل ، وكما تم شرح الحادثة من بعد ، التلميذ لقا هاديك الجنوي فواحد الجردة دارها فمحفاظتو باش يديها للدار ، وهذا تصرف عادي بالنسبة لأبناء الاحياء الشعبية والفقيرة ، كتلقى شي حاجة باقا صالحة كتديها للدار كترضى عليك مك ، الموشكيل هنا ماشي من التلميذ لي تصرف بمسؤولية وبرائة اتجاه دارهم ، الموشكيل فهادوك المعلمين لي صوروه وشوهوه قدام المغرب ، بدون أدنى حس من المسؤولية . حاليا بحال الى كنعيشو حرب مضادة يشنها بعض رجال التعليم على التلاميذ لشيطنتهم وباش يبينو أنهم مجرمين صغار غير قابلين للتعليم وخاص الدولة تتدخل تديهم تلوحهم أو تسلح رجال التعليم لمواجهة هاد التلاميذ الجانحين ، حقا كاين حالات ديال تلامذ هاكة وكاين حالات ديال رجال تعليم تاهوما معتدين جسديا وجنسيا ونفسيا ، ولكن كيبقاو حالات قليلة ـ وهادشي مكيعطيناش الحق نجمعوهم فخانة وحدة ، غير هو لي واقع دابا فعوض يكونوا رجال التعليم هوما موالين العقل وهوما التربويين والبيداغوجيين ولينا كنشوفو منهم سلوكات صبيانية بحال الى كيردو الصرف للتلامذ ، وكالسين غير كيصورو ويتشكاو ويتباكاو ، راه تصور طفل وتتاهمو بأنه كيشكل خطر وتشوه بيه المغرب كامل يعرفو ، راه لحقتي بيه ضرر وهذا اعتداء على هاد الطفل مكاينش فرق بينو وبين اعتداء ديال تلميذ بالضرب على أستاذه ، راه هنا حتى المعلمين دخلو فمنطق التبرهيش والشيطنة ديال العدوة المفترض ، هادوك راه تلامذكم ونتومة جزئيا مسؤولين على سلوكاتهم ، راكم ماشي فحرب معاهم ، فعوض يكونوا رجال التعليم هوما موالين العقل هاهوما بعض منهم كيأكدو أنهم لا يقلون تبرهيشا على دوك البراهش وخدامين معاهم بنفس منطقهم وسلوكاتهم شوهني نشوهك ، والضحية فهاد الحرب هو التعليم ." "فعوض يكونوا رجال التعليم هوما موالين العقل هاهوما بعض منهم كيأكدو أنهم لا يقلون تبرهيشا على دوك البراهش وخدامين معاهم بنفس منطقهم وسلوكاتهم شوهني نشوهك والضحية فهاد الحرب هو التعليم"
"دابا وقعو فيضانات فالدار البيضاء. حسب العقد بين مجلس الدار البيضاء وشركة “ليديك” فهاد الشركة هي المسؤولة على ما حدث. طبعا الامور ماشي بهاد البساطة.  راه المواطن البيضاوي ما صوتش على هاد الشركة٬ وكاين طرف اخر قوي هي وزارة الداخلية من خلال والي الجهة.  منتخب فضل عدم الكشف على اسمو قال ل”كود” باللي المشكلة فهاد الشي اللي وقع كولو من فيضانات… راه كيرتباط بشكون المسؤول.
المنتخب قال ل”كود” “بغيتو نزيدو للقدام. يولي المنتخب مسؤول على قراراتو. راه كاينة طريقة وحدة فقط. نبعدو وزارة الداخلية =الوالي والعامل= من الممارسات القبلية للمنتخب” المنتخب اللي من الاغلبية اللي كتسير المجلس الحالي اضاف ل”كود” شارحا “خاص الداخلية ما يبقاش عندها سلطة باش تصادق على قرارات المنتخب. خاص اعادة النظر فالقانون التنظيمي 113/14 ويعطيو لهاد المنتخب يتحمل مسؤوليتو. تلغى القرارات الادارية. يبقى عند الداخلية المراقبة البعدية وحتى الحق باش تمشي للقضاء. راه هاد الشي هو الاشكال الاساسي. الباقي تفاصيل” يوضح المصدر ل”كود”.  واضاف حاجة اخرى ل”كود”: “ايلى بغات الداخلية تاخد ملفات بحال تدبير تطهير الشبكة تتكلف بيها بوحدها”.  حقاش ما يمكنش محاسبة مجلس على قرارات تهم “ليديك” وهو ما كيتحكمش فيها” يؤكد المستشار ل”كود” المصدر استغرب فتصريحو ل”كود” على عقد اجتماع بين والي الجهة وبين الشركة بحضور عمدة المدينة يوم قبل اجتماع الشركة مع المنتخبين. واكد ان هاد الاجتماع بغى يطوي القضية وصافي. بالنسبة لهاد المنتخب فتصريحاتو ل”كود” فالمشكلة بدات مع “ليديك” من نهار خرج “صندوق الاشغال” للضو. ولى مجلس المدينة كيعرف فين كيتصرفو فلوسو. هاد الشي قلق ماشي غير “ليديك” بل حتى هادوك اللي كانو مستافدين من البزولة.
عبد الصمد حيكر نائب رئيس المجلس البلدي للدار البيضاء كان صرح للصحافة البارح بعد لقاء دار مع ممثلي كازاوا وناس “ليديك” باللي الشركة الفرنسية هي المسؤولة على الفيضانات. وقال ان العقد اللي تبرم مع الدار البيضاء ف1997 واضح. كيعطيها تتكلف بوحدها وما تخلي حتى شي جهة بملف تطهير الشبكة. كما اكد ان الشركة خاصها تقول للمنتخبين واش عقد التدبير المفوض اللي فيه الماء والضو وتطهير السائل تحترم فكاع فصولو. واش دارو الاستثمارات للقيام بالتجهيزات اللي كتواكب اش وقع فكازا. واشار الى ان كازا معرضة ديما للفيضانات وهاد الشي عارفاه “ليديك”
كما اشار الى ان هاد الفيضانات ما جاتش على غفلة٬ بل كانت نشرة انذارية لمديرية الارصاد الجوية وكان خاص الشركة توجد راسها. كما تحدث ان من مهام الشركة كل صيف تنقي كاع لقوادس وتوجد للشتا" "مستشار جماعي فكازا لـ”كود”: بغيتو نزيدو القدام بعدو وزارة الداخلية وخليو ليها الممارسات البعدية وكان اللي كان مستافد من “صندوق الاشغال” باش كان كيدوز فالظلام"
"المغاربة منوضينها فرويسا، عطينها بوسان و تعناق للشهبات للي ما عارفينش آش بلاهم. شي تيڭول دارو لينا الشوهة، شي تيڭول خليهم يحلمو ما عمرهم يجيبوها روسية و لو أشرقت الشمس من مغربها. أنا تنڭول علاش لا؟ ماشي بداك المفهوم ديال فاش تيجي عندك شي دري صغير مخنن و كسول و تيڭول ليك “مني غادي نكبر غادي نولي رائد فضاء” و تتڭول ليه “علاش لا؟” باش ما تحطموش واخا عارف بللي ما عندوش كيدير ليها. راه فعلا يقدرو يجيبوها شهبة حيث المعطيات كتلعب فصالحهم. فروسيا العدد ديال النساء كيفوت بزاف العدد ديال الرجال. من بين سن 15 عام حتى ل 64 عام، كاينين 46 راجل لكل 100 مرا. السبب الرئيسي هو الفودكا و السكرة المفرطة للي كتقتل الرجال فالمضاربات و الكسايد لدرجة العيالات تما كيعيشو 12 عام كثر من الرجال. هاد الشي كيأثر بشكل كبير على العلاقات بين الجنسين. بما أن الرجال العدد ديالهم قليل و كثير عليهم الطلب فالجواج، فراه كيديرو ما بغاو. الخيانة الزوجية تما ولات عادي حيث الرجال ما عندهمش علاش يحشمو و العانسات كيرميو العين على رجال صحاباتهم بلا حشمة بلا حيا، ديك الشي علاش الصداقة بين العيالات ما مقدساش فروسيا و للي ضبرات على شي واحد تتشدو بسنانها و تاتحضي جنابها. ڢلاديمير بوتين بروحو تصاحب و ولد مع واحد البطلة أولمبية قد بنتو و هو مازال مجوج، و ما تسوق ڭاع لصحة النفسية لشريكة العمر ديالو للي جاها انهيار عصبي فاش طلقها. و حتى القوانين للي كتحمي العيالات تبدلات لصالح الرجال. العام للي فات، مجلس الدوما قرر أن الروسي للي ضرب مرتو بلاما يسيفطها لسبيطار ما كيستاهلش يغمال فالحبس، يكفي أنه يدوز جوج سيمانات فسيلول ولا يخلص ما يناهز 5000 درهم . و بعد المرات، المرا للي كلات العصى كتصدق هي للي مخلصة هاديك الغرامة حيث الدولة كتبزز عليهم يجبدو الفلوس من الحساب البنكي المشترك. حتى نسبة الموت بسبب العنف الزوجي مرتافعة عندهم بزاف، و كتمثل ثلاثة المرات المعدل الأوروبي. هاد الوضعية مخلية الروسيات مهووسات بالجواج و عاطينو أهمية كثر من تحقيق الذات و الاستقلال المادي. الروسية تقليدية بزاف فريها و ما عندها ما تدير بالفيمينيزم، كتفضل تكون زوينة و مهلية فراسها حيث عندها هاديك راه تاهيا خدمة كتضمن ليها مستقبل. إلى تفرجتو فالبرامج الوثائقية للي كتطرق لموضوع الجواج بين جنسيات مختلفة، غادي تلاحظو بللي تيكونو ديما فيهم بزاف ديال الروسيات حيث طلعو ليهم رجالهم فكرهم و فهمو بللي خاصهم يهاجرو إلى بغاو شريك حياة كيعاملهم بحال بنادم ماشي بحال خصم في الفنون الحربية. إذن الروسية مني غادي يجي عندها مغريبي مدلي ريوڭو عليها و كيبوسها و يعنقها و كيعاملها بحالا أحسن حاجة طرات ليه فحياتو، و عرفات بللي عندو باش يصرف عليها، علاش غادا تصدرو؟ واخا حنا المغربيات كيجيونا هادوك كائنات بوزبالية، الروسية ما عندهاش إطار مرجعي باش تقارن، و للي كيجينا حنا موسخ تيبان ليها هي سمر و إيڭزوتيك. تماما كيفما المغربيات كيتصاحبو بفرانساويين ملڭين و مقودة عليهم و لكن كيجيوهم غزالين حيث بيضين و عينيهم زرقين. و زيد عليها أن المغربي كيولي فجأة حضاري مني كيجيبها ڭاورية، ديك تابوزباليت كيديرها غير على بنت بلادو." "كيفاش تجيبها روسية فخمسة أيام و بدون معلم"
"علنات جانيني آنييز، رئيسة بوليفيا، إصابتها بفيروس كورونا المستجد. وقالت آنيز، فتويت ليها مرفوق بفيديو، بللي صحتها مزيانة، وكتواصل الخدمة ديالها وهي فالحجر الصحي.  وتصابت الرئيسة البوليفيا بكورونا غير من بعد سيمانة من إصابة وزيرة الصحة فالبلاد، ماريا إيدي روكا، بهذ الفيروس. بوليفيا فيها 42 ألف إصابة بالفيرةس بحد الآن، وماتو فيها أكثر من 1500 شخص." "رئيسة بوليفيا تقاست بكورونا – فيديو"
"تلاقات المغربية مريم حسين، أكثر وحدة دايرة ضجة فمواقع التواصل الاجتماعي مع لاعب التنس رافاييل نادال.  اللقاء كان البارح الخميس، وحطات مريم فيديو هي وياه، لكن بلا صوت بعدما تنادم معاها الحال، وبان من شنايفها أنها كانت كتتكلم معاه بالانجليزية." "أكثر مغربية دايرة الجدل فالامارات تلاقات مع رافاييل نادال – صورة"
"أمرات النيابة العامة بوضع مغني ديال الراب ملقب ب”ليامسي”، وكيسكن فطنجة، فالحراسة النظرية، بعدما تهماتو بهتك عرض قاصر دون عنف والتغرير.  وكانت لابيجي دطنجة استدعات الرابور لي سميتو اسماعيل، بعد تسريب فيديو قصير كيبان فيه مع جوج بنات كيشطحو بطريقة مثيرة، وبعد استدعاءه والاستماع له من اجل توجيه تهمة خدش الحياء العام له وللفتاتين، اتضح أن البنات بجوج قاصرات، ما جعل التهم تتغير. وجرى وضع المتهم رهن تدابير الحراسة النظرية، في حين تقرر الاحتفاظ بالقاصرات تحت الملاحظة لأجل البحث و التقديم امامها." "جاب الربحة.. رابور فطنجة بان ففيديو مع جوج قاصرات تشد بتهمة التغرير وهتك العرض"
"عاد مهربو المخدرات على الصعيد الدولي لميناء الدار البيضاء كمنفذ بحري يمكنهم من تهريب شحنات كبيرة من الممنوعات إلى أروبا بعد أن تم تشديد الخناق عليهم في شمال المملكة.  وصادر رجال الجمارك بميناء الدار البيضاء،اليوم الأربعاء،كمية كبيرة من المخدرات المعبأة وسط قطع زليج تشكل حمولة سبعة حاويات.  وجاء اكتشاف الشحنة أثناء عملية مراقبة روتينية لعناصر الجمارك في المنطقة المخصصة للتصدير.  ومازال رجال الجمارك يقومون بعملية فرز المخدرات من داخل الحاويات التي كانت في طريقها لأروبا. " "الفيديو والتصاور.. الديوانة في ميناء كازا شدو سبعة كونطونيرات ديال الزليج عامرين حشيش وغادين لأروبا"
"شميشة لي تخلات عليها دوزيم في عز النجاح ديالها، وبقات كتعاود الوصفات لي داز عليها سنين ومنين، خدامة على راسها مزيان، وغادي تحل بروجي وسط دبي. نجمة المطبخ رقم واحد في المغرب غادي تحل مطعم وسماتو “باب المنصور”، غادي يكون داكشي مغربي مائة في المائة، والديزاين مفركس وفيه الزليج ديالنا وداكشي. تاريخ الافتتاح مازال مكشفاتش عليه شميشة، والخدمة والفينيسيون مازال مستمرة." "خلات المغرب ومشات لدبي. شميشة خدامة على افتتاح مطعم هاي كلاص تما"
"قالت مصادر محلية، أن المستشفى الحسني بالناظور، استقبل حالة لكورونا بعد خلو الاقليم من الفيروس، على اثر شفاء 42 مصاب، وبقاء حالة وحيدة، وعدم تسجيل أي اصابات جديدة وقالت ذات المصادر أن شيفور ديال طاكسي كبيرة هو المصاب الجديد، واللي كتاشفو حالتو بعد التحاليل اللي امر بها الملك، حيث لم تكن تظهر أي اعراض على الشيفور." "شيفور طاكسي رجع كورونا للناظور وماكانتش فيه اعراض الفيروس"
"وضح مقدم البرامج رشيد العلالي، مول برنامج “رشيد شو” على القناة الثانية “دوزيم”، حقيقة الهضرة اللي كتروج بشأن توقيف البرنامج ديالو على القناة. وقال العلالي، فتدوينة ليه على “أنستكَرام”، أن البرنامج باقي مستمر، وغادي يرجع بموسم جديد. وزاد أنه كل عام “كيخرجو نفس الاشاعة بنفس الطريقة و فنفس التوقيت و في اعتقادهم انهم غادي يزعزعونا ! وفالحقيقة هادي احسن دعاية كيقدموها لينا ..” وتابع أن البرنامج قدر يحافظ على الصدارة لمدة 8 سنوات متتالية و”مزال العاطي يعطي إن شاء الله”, حسب تعبيرو. https://www.instagram.com/p/CPs7_AwhoZF/?utm_source=ig_embed&ig_rid=13012de3-57d0-4773-a52d-6ce52f87dff7" "واش برنامج “رشيد شو” سالا.. ها جواب رشيد العلالي – تدوينة"
"برشلونة تقاس حتى هو بفيروس كورونا المستجد، بحال بزاف ديال الفرق العالمية، اللي تضربات بهاد الوباء، بحال ريال مدريد وجوفنتوس وفالينسان وفراقي أخرين. واكدت صحيفة سبورت الإسبانية أن شخصين في نادي برشلونة فيهم فيروس كورونا المستجد “كوفيد 19″، وهما رامون بلانا، رئيس الخدمات الطبية بالنادي الكتالوني، وجوزيب أنطوني المدير الطبي لفريق اليد. وحسب صحيفة “La Vanguardia” الإسبانية، فإن طبيبا النادي الكتلوني يتلقيان العلاج في المستشفى تحت الرعاية الكاملة. اللعابة ديال البارصا وطاقمه الفني والإداري مازالين ف “الحجر الصحي” فديورهم، خاصة بعد تمديده بإسبانيا إلى 3 أسابيع أخرى." "البارصا تقاس بكورونا واللعابة ديالو مازالين ف الحجر الصحي"
"علمت “كود”، أن القطار السريع اللي كان خارج من كازا بور وغادي لقنيطرة تقلب هاد صباح ديال الثلاثاء حدا مدينة بوقنادل. الحادث جاء بعد انحراف هاد تران عن سكته فظروف غامضة. ولم يعرف واش الحادث سجل شي ضحايا أو لا. بعض شهود عيان قالو انهم كايسمعو ” ضحايا” عالقين تحت المقطورات.  “كود” حاولات تعيط للمسؤولة ديال التواصل فالمكتب الوطني للسكك الحديدية باش تشوف الرواية الرسمية فهاد الفاجعة لكن لم تكلف نفسها هاد المسؤولة العناء حتى الرد. " "كارثة وطنية أخرى: تران تقلب هاد الصباح ف بوقنادل – صور"
"  علمت “كود” من مصدر مطلع أن الحكومة قدمت هدية من طبق للمنعشين العقاريين لي كيستفدو ديما من مشاريع ديال الدولة خصوصا ف السكن الاجتماعي، من خلال إقرار إعفاءات ضريبية تصل إلى 6 أشهر. وحسب ذات المصدر فإن “الهدية لي جات فمشروع قانون مالية تعديلي جات بعدما تشكاو من أزمة كورونا وتراجع القطاع”. وحسب ما توصلت به “كود” فإنه تم تعديل المادة 3 من المدونة العامة للضرائب، حيث يمنح أجل إضافي مدتة 6 أشهر للمنعشين العقاريين الذين أبرموا مع الدولة اتفاقيات من أجل إنجاز برامج مساكن اجتماعية والتي تنصرم آجالها خلال الفترة الممتدة من تاريخ بداية حالة الطوارئ الصحية المعلن عنها بسائر أرجاء التراب الوطني لمواجهة تفشي فيروس كورونا، إلى غاية 31 ديسمبر 2020. منعشين عقاريين اتصلت بهم “كود” استغربو كيفاش الحكومة عطات هاد الهدية للوبي العقار، مؤكدين أن المستفيد الأول هو “الفيدرالية الوطنية للمنعشين العقاريين” لي دارت تسويات مع الوزيرة بوشارب واستغلو الجائحة باش يضمنو دعم من الدولة. في حين يعيش أغلب المنعشين أزمات اقتصادية وكيكافحو من أجل الاستمرار في الحفاظ على مناصب الشغل، ومعندهمش لا تخفيضات ضريبية ولا والو. ويتساءل منعش عقاري لـ”كود” :”كيفاش هادو مستفيدين من أراضي الدولة ومن الدعم والإعفاءات من TVA وو وصراحة هادي حكومة الباطرونا”. أزمة غير مسبوقة يعيشها قطاع العقار بالمغرب، حيث تم تسجيل انخفاض أثمنة الكراء وشراء المحلات، بسبب كورونا. العقار لي كيتعتبر ثروة بالنسبة للمغاربة وكيديروه ادخار بالنسبة ليهم كيرجعو ليه وقتما حتاجوه، اليوم دخل ف تحولات تقدر تغير هاد النمط ف العيش. العقار، حسب منعش عقار لـ”كود”، “خصو ثروة حقيقة وهادي وقتها باش القطاع يكون منظم ولوبيات العقار المسيطرة ولي ديما كتكون سباقة ف عقد تفاهمات مع الوزراء لي كيدوزو على هاد القطاع، خصها تفهم راسها وخصها تعرف بلي هادي وقت ازمة وباركا من “ضرب الملايير” على ظهر الطبقة المتوسطة”." "خاص. هدية الحكومة لـ”لوبي العقار” لي ديما مستافد من الدولة: 6 أشهر إضافية من الإعفاءات الضريبية"
"ملكة البوب مادونا جات لبارح لمراكش للاحتفال بعيد ميلادها الستين، ودوزات الليلة فرياض فجامع الفنا. وغدا غدوزعيد ميلادها فدار ريتشارد برانسون مول فيرجين. وشاركات مع متتبعيها على موقع التواصل الاجتماعي “انستگرام” صورة ديالها وهي لابسة الزي الأمازيغي المغربي كيف ما باين في الصورة التالية: " "مادونا لابسة حوايج وحلي آيت باعمران"
"قضية سعيد عويطة و باه ! خلاتني نفكر فمفهوم العلاقة  بين الواليدين و الأبناء و كيفاش  بزاف ديال المغاربة كايتصوروها ! أي عائلة مزلوطة كاتلقاها غير كاينجح شي واحد فيها كايصوفي راسو ! خاصهم كلهم يلصقو فيه !  و ماشي غير كايلصقو فيه و صافي و لكن كايصحابهم راه مفروض عليه يعاونهم ! و مفروض عليه حيت هوا دار لاباس يديرو معاه تاهوما لاباس !
سيفط مك للحج ! سيفط باك للعمرة ! دير حانوت للفاشلة دختك ! شري دار للمزلوط دخوك ! سلف الحازقة د عمتك !
بنادم عندنا فالمغرب غير كايهز الراس شوية ! ماكايخليوهش يربي الريش و يطير ! لا كايگلسو لمك على داك الريش و ينتفوه ليك تاكاتصدق ماطاير نتا ماطايرين هوما ! و فاللخر كاتشدو كلكم الأرض .
غير كاتنفس شوية ! و كايخرجو ليك من الغيران ! كاتلقا دار فيها مانضة وحدة و كلشي باغي يعيش بديك المانضة ديال الخو و لا الخت ! و تاواحد ماباغي يدير شي حاجة فحياتو و يصوفي راسو ! كلشي معول على ” عزيز ” و لا على ” سعيدة” و لا على ” عبد الكريم ” ! كاتلقى سمية وحدة لي كاتعاود و كاينة و كلشي منها ! و كلشي كايساين مول ديك السمية يفورني على طاشمة ديال الخلق! ها لي باغي يصبغ الحيوط ! ها لي باغي يكري طاكسي ! ها لي خاصو يركب فم ! الآباء لي آباء ديال بصح و عندهم الحب ديال الآباء لولادهم و عندهم النفس ديال الآباء مع ولادهم ! راه ماكايبنيوش العلاقة بينهم و بين ولادهم على الفلوس و المادة ! نتا اب ! اصلا باش تجوج و تفكر دير الولاد راه خاصك تكون قاد بيهم و عندك استقلالية مادية عليهم ! طبعا خاصك تصرف عليهم تايكبرو حيت نتا لي جبتيهم للحياة و مسؤول عليهم ! و فاش يكبرو خاصك تكون عندك الاستقلالية المادية لي تخليك نتا تعيش بلا ماتمد يديك ليهم و هوما يعيشو بلا مايمدو يديهم ليك باش يبقا الاحترام و الحب بين الاسرة.
ديك شي لاصق فشي ! شي داكو فشي ! شي معول على شي راه كاتولد غير الحقد و عدم الاحترام و الانانية ! الآباء المگودين ! لي عندهم النفس ! نورمالمو ! ماخاصهمش يرضاو بفلوس ولادهم ! خاصهم يكونو مستاقلين ماديا و عايشين بداكشي لي قدو عليه ! و حتى لاكانو ماعندهمش مدخول قار ! يكونو على الاقل بنفسهم ماشي باسلين! و طبعا لاكانو مكبرين ولادهم على الحب و الاحترام راه تاواحد ماغايخلي واليديه يسوفريو ! و حتى واحد نورمال كايحس بلي واليديه كايبغيوه و باغين ليه الخير ماغايخليهم بلاش. ايه طبعا تقدر تسيفط واليديك للحج ! و تشري ليهم الدار! و تكسيهم و تسبطهم و تغرقهم كادويات و تسفرهم و تبغي تفرحهم و شكون ماغايبغيش يفرح مع واليديه ؟! و لكن تكون بااااغي دير هادشي و ديرو عن حب و يجي منك نتا ! ماشي حيت كايبتززوك ماديا و لا عاطفيا !
لاكان باك و مك كايبتززوك ماديا و عاطفيا! راهم ولاد القحاب مقطرين ! ماشي اباء ! غير خراوك واحد النهار باش تصوفيهم. شحال من أب كايولد الولاد ماشي حيت باغيهم لا حيت باغيهم يخدمو عليه و يصرفو عليه و يقسمو معاه المانضة ! شحال من أب غير كايخدم ولدو كايزيدو لشي كريدي باش يبني ليه الدار ! و لا غير كاتخدم بنتو كايلصق فيها خوتها  و كاتولي هي لي خاصها تصرف عليه و على ولادو  ! و شحال من أم كاتقوليك ” و مالو !ولدي يتجوج  بشي وحدة دي ليه المانضة كاملة ! وانا ؟ شنو يشيط ليا لا خاصني نزيدو لشي كريدي خاصو يعطيني خاصو يبني معايا الدار ؟” و شحال من أم غير كاتخدم بنتها كاتبغي تحقق گاع داكشي لي كانت محرومة منو على ظهرها. شي كايبغي يدكو فشي ! شي كايطمع فشي ! هادشي كايخلي العلاقات ماتبناش على الاحترام و الحب بل تبنى على المصلحة المادية و الابتزاز العاطفي و ماعمر العلاقات لي كاتبنى بهاد الطريقة ماكايكون فيها الربح !" "بزاف ديال العائلات المزلوطة كاتلقاها غير كاينجح شي واحد فيها كايصوفي راسو ! خاصهم كلهم يلصقو فيه ! و ماشي غير كايلصقو فيه و صافي و لكن كايصحابهم راه مفروض عليه يعاونهم ! و حيت هوا دار لاباس يديرو معاه تاهوما لاباس!"
"كشفت الجامعة الملكية المغربية لكرة القدم عن إصابة لاعبين إثنين في صفوف المنتخب الوطني المحلي بفيروس كورونا المستجد. وأوضحت الجامعة، في بلاغ لها، أن المسحة الطبية للفحص عن فيروس كورونا المستجد التي خضعت لها بعثة المنتخب الوطني للاعبين المحليين، والتي كانت متواجدة بعاصمة دولة النيجر نيامي، كشفت عن إصابة لاعبين ،ويتعلق الأمر بكل من أيوب القاسمي وإسماعيل خافي." "جوج لاعبين فالمنتخب الوطني المحلي تقاصو بـ”كورونا”"
"الممثلة البريطانية إيما واتسون كملات 30 عام، وقالت أنها توصلات ببزاف ديال الرسائل لي دارو ليها ضغط في حياتها شخصية، خصوصا أن بزاف رسلو ليها أنها في هاد سن خاص تكون مزوجة ووالدة.  وقالت واتسون في تصريح لمجلة فوگ البريطانية، ان الرسائل ديال الزواج كدير ليها القلق، وأكدات انها فرحانة هاكة، وانها شريكة راسها وممحتاجاش شريك فحياتها. وأشارت نجمة سلسلة أفلام هاري بوتر، أن هاد الفترة كانت صعيبة، ولكن كلشي داز، ودابا هي بيخير." "ايما واتسون بطلة هاري بوتر: بزاف كيقولو لي خاصني نكون مزوجة ووالدة حيت كملت 30 عام.. ولكن أنا فرحانة لأنني ديال راسي – فيديو"
"عكس ما كان متوقعا عن كون المجلسي الوزاري والحكومي سينعقاد بمدينة تطوان حيث يتواجد هناك الملك محمد السادس، علمت “كود”، من مصادر مطلعة، أن المجلس الوزاري الذي سيترأس الملك محمد السادس، بداية الأسبوع المقبل، بالعاصمة الرباط. وكانت الأمانة العامة للحكومة قد أعلنت عن انعقاد مجلس حكومي، يترأسه رئيس الحكومة سعد الدين العثماني، ويتضمن جدوال أعماله، نقطة وحيدة، وهي المصادقة على مشروع قانون رقم (44.18) المتعلق بالخدمة العسكرية." "ها فين غادي يدوز المجلس الوزاري والمجلس الحكومي"
"الصراحة كنت كنتوقع كي العادة أن جوج حوانت غادي يكونوا سادين وواحد حال، هادي هي عادة المغاربة مع الإضرابات، وحتى الى كان شي إضراب ناجح فكتلقاه تقريبا بحال الى صحة، بحال لي كيديرو موالين الطاكسيات ملي كيديرو إضراب وكيبقاو يبراكيو الطاكسيات لي خدامين، وكي دارو موالين الكاميوات، ولكن موالين لحوانت بدلو هاد المفهوم، لدرجة نص يطرو حليب كان خاص نمشي عليه حتى لكارفور، وواحد السوق حدا الدار سد كامل بموالين الدجاج وموالين الزيتون والكزارة والعطارة والمحلابات، فقط موالين الكرارس ديال الخضرا هوما لي كانوا خدامين، إضراب ناجح، والعجيب أنه بلا حتى شي تعبئة واضحة ديال شي تنظيم، غير بالكروبات ديال واتساب والفايسبوك صبح بنادم واقف وقفة رجل واحد ضد الحكومة. هادشي شفناه فالمقاطعة واخا إتضح أنها كانت ممولة ومدعومة من طرف شي وحدين حسب واحد مكتب الدراسات فشي قنت، ولكن الإمتداد ديالها والصدى لقا إنتشار فالفايسبوك ومجموعات الواتساب، وطبعا الدولة مكايناش تنظيميا فواتساب ومعندها حضور فيه وماعارفاش آش كيطرى فيه “ربما”، وهنا منين ولينا كنشوفو إحتجاجات الجديدة كتبلور وكتقاد وتخرج للواقع وكتضر الحكومة وكتوقف قدامها عاجزة، لأنه ماعندها قادة معامن غادا تهدر أو تبيع وتشري معندها تنظيمات مؤطرة، داكشي عفوي بنادم تقهر وصافي ووللى كيدير أشكال نضالية بلا مايحتاج تأطير منظم. واحد الفيديو كاين فالفايس ديال الحسن التاني كيهدر فيه على أغنياء المغرب وكيفاش أنهم ناس غير معطائين ومكرهوش كولشي فابور ومكيخلصوش الضريبة، وكنظن أن هاد الوضع السلوكي متغيرش بزاف، لذا راه من الظلم أن واحد عايش محبوس فالحانوت مغامر بحياتو فشي أحياء وداير عليه الكرياج كي الحبس وبلا تغطية صحية والا تقاعد ولا أي حاجة، يزيد يتقيد بقوانين في حين أن مول الفلوس كيتحايل عليها أو مكتفرضش عليه كاع وكيستافد من تسهيلات ضريبية من لفوق، وفي حين أن عمليات النهب فرزق الدولة والمشاريع المتأخرة في كل قنت فالبلاد هي السمة الأساسية حاليا، وفاللخر الدرويش هو لي خاص يخلص هادشي بالضرائب." "مول لحانوت بلا تأطير تنظيمي ولا زعيم يهدر بسميتو بين أنه قادر يتوحد ويحتج بطريقة حضارية ويفرض أمر الواقع على الدولة غير بالكروبات ديال واتساب ومجموعات الفايسبوك"
"مستقبل لمغاربة مع هاد الجايحة فيديهم لحد الان. فيد كل واحد منهم. تصرفات كل مغربي مغربي تقدر تنقد ماشي غير العائلة بل البلاد كلها. مع العيد لكبير كثار يبغيو يسافرو. هاد التنقل يقدر يكون كارثي لينا كلنا. اللي فبلاصة يبقى فيها حتى دوز راه موجة جديدة من هاد المرض ضربات الصبليون. هاد الدولة اللي كانت تقريبا غبر منها “كورونا فيروس” وصلات البارح لاكثر من 900 حالة وماتو فيها شي 3. السلطات الصحية كتهدر على موجة جديدة. غاديين يديرو اجراءات اكثر صرامة باش يحيمو بلادهم. فالجارة الشمالية لاسبانيا اليوم كيدرسو امكانية اغلاق الحدود. فرانسا خايفة وممكن يزيدو اجراءات صارمة جديدة. هاد الشي جا مع ارتفاع عدد المصابين بالفيروس ل15 مليون فالعالم. فيروس قتل لحد الان كثر من 600 الف شخص. من البلايص اللي دار فيهم هاد الفيروس حالة هي امريكا اللاتينية. عدد الاصابات فهاد الدول فات 4 مليون حالة، غير لبرازيل بوحدها وفنهار واحد سجلات اكثر من 67 الف حالة ومات فنفس النهار 1284.     فالبيرو الوضعية اكثر كارثية. بلاد صغيورة وعدد الوفيات فات 10 الاف. هاد البلاد تقريبا نهار كولو. ما بقاوش بلايص فالصبيطارات وولاو كيديرو الاوكسجين لحالات خطيرة فطونوبيلاتهم ولا يجيبو گياطن ديالهم. وضعية صعيبة بزاف. ثمن البوطا ديال الاوكسجين انتاقل من 65 اورو لاكثر من 200 اورو. الناس كتجيب بوطات ديالها للصبيطارات باش تعالج الحالات اللي خاصها الاوكسجين. اللي ما عندوش خاصو يتسنى ايلى مات شي حد. الموت كثيرة فهاد البلاد. كلشي كيخلع  " "وا لمغاربة ردو البال وما تسافروش فالعيد راه كلشي يقدر يتسد.. اسبانيا فاتت 900 حالة يوميا وفرانسا تقدر تسد حدودها اليوم وامريكا اللاتينية طيحاتها الجايحة – شوفو التصاور والفيديو"
"تايواني استافد من واحد الثغرة قانونية في قانون بلادو باش ياخذ كونجي ويتخلص عليه من الفوق وهو الأمر الناذر فهاد الدولة الأسيوية. السيد، اللي خدام في بنكا، طلق مراتو ملي سالا ليه الكونجي ورجعها سيمانة من عبد.. وطلقها في شهر واحد 3 دالمرات باش يشد الكونجي عاوتاني. ملي عاقو به ف خدمتو دارو معاه اللازم ودابا خاصو يخلص خطية كبيرة على القوالب اللي دار." "عيق بالقوالب و فاللخر تصيد. راجل طلق مراتو 3 دالمرات ف شهر واحد"
"علنات وزارة الصحة فالموقع الرسمي ديالها على تسجيل 72 إصابة جديدة بفيروس كورونا المستجد هذ الصباح، باش يولي العدد الإجمالي ديال المصابين هو 1617. وتسجلو كذلك وفيات جديدة هذ الصباح، واللي هوما 2 وفيات، باش يبلغ العدد الإجمالي 113 لوفاة، فالوقت اللي تشافاو 7 جداد، وبلغ عدد اللي تشافاو فالطوطال 153. ولحد الساعة، تم استبعاد 6856 حالة من الإصابة بالفيروس، بعد نتائج مخبرية سلبية. وهذا التوزيع حسب الجهات: " "بقاو فديوركوم وديرو كمايمكم. تسجيل 72 حالة جديدة.. وصلنا لـ1617 مصاب بكورونا.. و 113 ماتو و153 تشافاو"
"فكل عام كاين ناس كيديرو البوز في العالم الافتراضي، وكيشدو الطوندونس المغربي. كاين منهم لي عندو النفس طويل، وكيبقى جاري العشرة، وكاين لي كيموت ليه الحوت ديك الساعة، كيتشهر شوية وكيرجع من بعد للحياة العادية ديالو. اليوم گود جمعات 5 ديال سميات لي ماركاو سنة 2018، والسؤال هو واش غادي يبقاو العام جاي؟ الجواب عندكم. ساري كول.. مولات “هااااا هوا”  سارة لي معروفة بساري كول، بنت تطوان عايشة في اسبانيا، وتشهرات بتخسار الهضرة والحماقات ديالها قبال الكاميرا فالايفات اللي كادير. سارة كدير فيديوهات كيوصلو لمليون مشاهدة فسيمانة، وكتهدر فكولشي! التعليم والطب والجنس والدعارة، واي موضوع… ماكين غير شرح ملح. وملي تشهرات شوية دارت أغنية  “ها هوااا”، وكاملة فيها “نتا نتا القواد لي سمحتي فيا. نتا نتا القواد غادي تندم عليا”، وهي بقات هاد الأغنية فالطوندوس ديال المغرب لأسابيع طويلة. سينا.. مخلوقة من الفضاء  المراكشية غبرات شي عامين، ورجعات بقوة في 2018، ماكينش شي موضوع يكون منوضها في المغرب ومتدويش عليه. من الطبخ حتال السياسة ونت غادي. سينا لي كانت دخلات لمهرجان مراكش ديال سينما بموطور طالقاها مزيان، واخترت تبقا تهدر على الكائنات الفضائية باعتبارها هي وحدة منهم. أكثر فيديو دار بوم في الانترنت هاد العام هو اللي بغات دير فيه تأمين على ترمتها وطالبات بتدخل العثماني شخصيا، حيت ترمتها حسن من ديال جنيفر لوبيز وكيم كاردشيان. ندى حاسي.. كيم كاردشيان الخميسات  على ذكر سينا وترمتها حسن من ديال كيم كاردشيان، مايمكنش مندويوش على ندى حاسي، كيم كاردشيان الخميسات. هاد العام تعرفنا عليها بصفتها مغنية، وخرجات في حوارات صحافية لكن عوراتها ملي قالت أنه ميشرفهاش يشبهوها بكيم حيت هي مسلمة، هادشي جر عليها موجة ديال سخرية. غير هو هاد الشهر وقبل ما تخرج 2018 ضاربات مع باسو ووصفاتو بكلمات عنصرية، الشي لي خلاها تحيد انستگرام لي كان فيه مليون متابع ودير واحد جديد “محترم” على حساب تفسيرها لهاد الكلمة طبعا، ودارت الحجاب. يونس بولماني.. “حتى لقيت لي تبغيني”  بنادم نعس واحد الليلة وفاق لقى كلشي كيغني “حتى لقيت لي تبغيني عاد جاية تسولي فيا”، المغرب طلع كلو حنين ومحن من جهة الحب، وناض كولشي كيقلب على المغني لي صدق هو يونس البولماني. ولد زاكورة كان معرس مع ولاد دوارهم، ناض شي واحد خرج الفيديو وهو ينتشر بحال العافية. ولكن دار البوز شوية وهو يغبر… استهلكوه بزاف. ياسر.. فرتوتة يا حوتة  آخر ما غنات أم كلثوم هو “زوين زوين والله للا بوكوص، أفرتوتة يا حوتة”، دري مالقا ميدار شد تلفون طلا كريم لوجهو وبدا كيغني مع التلفون. واحد من صحاب الكازاوي لي كيقرا المسرح سرب الفيديو، وولا هو حديث مواقع التواصل الاجتماعي، دار ضجة حتى هو شي 15 ليوم." "5 ديال السميات دارو البوز في 2018.. واش غادي تبقاو عاقلين عليهم في 2019؟"
"علمت “كود” من مصدر مطلع أن عبد الاله بنكيران، رئيس الحكومة السابق، وزعيم العدالة والتنمية، استقبل صباح اليوم الأربعاء، سفير دولة باكستان، حميد أصغر خان. وحسب مصدر “كود” فإن سفير دولة باكستان هو لي طلب اللقاء واستجبو لو بنكيران. اللقاء دام ساعة ونصف تقريبا.
سفراء ودبلوماسيين ومسؤولي أحزاب ونقابيين وحقوقيين من كل الأطياف، باقي كيزورو بنكيران، واخا مبقاش رئيس الحكومة. طبعا هادشي موحال يديروه مع العثماني ولا شي قيادي آخر فالبيجيدي." "خان سفير باكستان فبيت بنكيران.. مصدر لـ”كود”: السفير طلب اللقاء وها شحال دوزو فيه"
"علمت “كود”، أن غرفة الجنايات الاستئنافية محكمة الاستئناف بمدينة ورزازات حكمات مؤخرا على عون سلطة برتبة 10 سنين ديال الحبس بعد مؤخذاته من أجل جناية “ترك طفل عاجز في مكان خال من الناس نتج عنه موته وتغيير مكان وقوع الجريمة”. وادانت المحكمة ذاتها، صاحبة المقدم اللي صدقات متزوجة ب 12 عام ديال الحبس من أجل نفس التهمة اضافة الى جنحة “محاولة الإجهاض والخيانة الزوجية”. كما قضت المحكمة بأداء المتهمَين “تعويض مدني قدره 3 ملايين سنتيم  لفائدة زوج المتهمة بصفته المُطالب بالحق المدني”. المتهمين خلال الاستماع ليهم، اعترفو بالمنسوب ليهم وكيفاش المتهمة حملات وحاولت اجهاض الجنين بوصفات عشبية ومن بعد ولدات في منطقة معزولة ودارت الرضيع في ميكة ورجعات لدارها ومشا المقدم من بعد يحاول تغيير معالم الجريمة ديالهم." "ورزازات.. الحكم على مقدم و صاحبتو  بـ10 و 12 عام ديال الحبس بسباب رضيع لاحوه فالزنقة وخلاوه يموت بالبرد"
"على خلاف ما تم تداوله اعلاميا، ذكرت مصادر مطلعة ان عملية السطو على مبلغ 80 سنتيم بإحدى الوكالات التابعة للبنك الشعبي بالمحمدية ما تزال فيها الابحاث جارية للقبض على الشخص الثاني الذي لاذ بالفرار . مصادر “كود” قالت أن 2 أشخاص واحد هاز مطرقة والثاني هاز الجنوي من الحجم الكبير، ماداروش أقنعة عكس ما سبق الكشف عنه، دخلوا اعتدوا على حارس أمن الخاص واعتدوا على نائب مدير الوكالة وهددو موظفة ودارو محاولة تكبيل رئيس الصندوق لي هو في نفس الوقت نائب المدير، لي غيجعل الأمر يتغير هو دخول موظف اخر داكشي ليخلا الشفارة يهربو ب80 مليون سنتيم بالضبط وليس كما تقال سابقا. المصادر ذاتها أكدت أن الموظفين دالبنكة لي كانو ب 3 خلافا لما تم ترويجه ببعض وسائل الإعلام تواصلوا مع الدرك الملكي والمسؤولين ديالهوم على المستوى المركزي ، وبفضل التفاعل السريع للجوندارم، بحيث جاو بعد 10 دقايق وحاصرو كاع المنطقة قبل ميوصلو للوكالة. عناصر من الدرك تبعو الشفارة وطوقو منطقة لي بين الطريق السيار عين حرودة ومركز تجاري معروف على امتداد 2 كيلومتر، وحدين جاو حدا لاجونس المسروقة هادشي ليخلاهوم يشدو واحد من الشفارة لي كان عندو الفلوس. وبفضل شجاعة واحد من أفراد الجوندارم اللي استعمل سيارتو الخاصة وهادي هي تمعلميت بحيث ركزوا على لي هاز الفلوس ماشي لي ما كان عندو والو . الدركي تلقى ضربتين على مستوى الكف حيت الشفار كان هاز سلاح أبيض وتسبب ليه فجرح غائر، وبحسب مصدر طبي فصبيطار مولاي عبد الله استقبل 2 أشخاص على إثر هاد العملية، اللص وواحد من أفراد الدرك الملكي لي غادروا فنفس النهار . البنك الشعبي رجعات فلوسها بفضل التعامل الدقيق للمسؤولين ديالها مع الأجهزة الأمنية وهادشي نادرا مكيوقع لان اغلب حالات سرقة البنكة متترجعش فلوسها بحيث يوم السبتصباحا المدير ديال الفرع  الاقليمي بالمحمدية وقف حتا رجع فلوس بانكتو  في أقل من 12 ساعة وهاد العملية ديال ارجاع الأموال المسروقة كانت بحضور أزيد من 10 عناصر من افراد الدرك الملكي و باستعمال سيارة مصفحة، والافضل ان العمل في الوكالة استانف يوم الاثنين بحال موقع والو." "ها القصة الكاملة لاعتقال سارق 80 مليون بالمحمدية والجندارم رجعو الفلوس فظرف ساعات"
"كشف فوزي لقجع، مدير الميزانية بوزارة الاقتصاد والمالية عضو لجنة اليقظة اللي دارت لمواجهة “كورونا فيروس”٬ في تصريح صحافي عن معطيات بخصوص دعم الاسر الفقيرة. لقجع سماهم العاملين في القطاع غير المهيكل. هادو غاديين يتوصلو باعانات سيتوصلون بإعانات مالية من ابريل الجاي ولمدة 3 اشهر. وأوضح لقجع أن “لجنة اليقظة قامت خلال هذا الأسبوع، بإيجاد حلول للعاملين في القطاع غير المهيكل، حيث يجب على رب الأسرة الذي يستفيد من خدمة راميد إرسال رقم بطاقة راميد الخاصة به عن طريق رسالة قصيرة من هاتفه المحمول إلى الرقم التالي 1212.” وقال لقجع إنه “تم الاعلان اليوم عن إجراء مهم مرتبط بالطبقة العاملة في القطاع غير المهيكل، حيث أنه ابتداءا من يوم الاثنين 30 مارس، سيكون بإمكان أرباب الأسرة الذي يحملون بطاقة راميد ممتدة لحدود نهاية 2019، يرسلو للرقم 1212، رقم بطاقة الراميد ديالهم”. وستحدد هذه المساعدة المالية على النحو التالي:
أولا: 800 درهم للأسرة المكونة من فردين أو أقل.
ثانيا: 1000 درهم الاسرة المكونة من ثلاث إلى أربع أفراد.
ثالثا: 1200 درهم للأسرة التي يتعدى عدد أفرادها أربعة أشخاص.
وبالنسبة للأسر التي لا تستفيد من خدمة راميد والتي تعمل في القطاع غير المهيكل والتي توقفت عن العمل بسبب الحجر الصحي، سيتم منحها نفس المبالغ المذكورة سابقا. وغادية تكون بلات فورم الكترونيك كيف نشرات “كود” الصباح لهاد الغرض. دابا وفق مصدر ل”كود” فان المبلغ اللي غادي يتخصص لهادو هو 12 مليار درهم. دابا فالمغرب كاين 12 مليون مغربي عندو الراميد يعني ان عدد الاسر اللي غادية تستافد غادية تكون فحدود 4 مليون اسرة. ممكن تكون زايدة ب200 الف اسرة كيف كان اشار فوقت سابق وزير الاقتصاد والمالية. هاد 12 مليار درهم تكفي 4 مليون اسرة ل3 اشهر وغادي يشيط الخير. حقاش درنا حساب كلشي ياخد الفين دهم وهاد الشي البلاغ قال كاين ما بين 800 درهم و1000 درهم و1200 درهم. هاداك هو اللي غاديين يخصصوه اللي ما عندهمش الراميد واللي قال فوزي لقجع غاديين يعلنو عليهم الجمعة الجاية. دابا كيفاش غادي يخدم هاد الشي؟
ساهل بحال الرشارج. باش كتطلب شي حد يرسل ليك روشارج. كل واحد عندو راميد غادي يرسل اسمو ورقم البطاقة ل1212 وهادي يتوصل بكود خاص بيه. هاد الكود غادي يشدو يمشي يتقضى بيه. بحال كيف كدير فالتلفون. تمشي عند الگزار اللي حتى هو عندو تلفون٬ كتطلب كيلو لحم كيدير 80 درهم كتحيد ليك من لحساب ودوز عند مول الحانوت تاخد بوطة والدقيق والسكر واتاي وامور اخرى غادي تطلع عليه ب400 درهم كتحيد ليك. هنا ما كاينش الغش. كلها وبطاقتو واللي مشى دا كود غيرو ديك الساعة يعيقو بيه ويوقفوها ليه مباشرة. مول الحانوت والخضرة واللحم…. ما يمكنش ليه يغش فالثمن. كلشي فالبلاطافور بثمن معروف. الدقيق بثمتو اللحم بثمنو الخضرة بثمنها." "تفاصيل حصرية على دعم الفقرا بالروشارج. ها شحال لفلوس غادية تخصص وها شحال من واحد غادي يستافد"
"وجه البرلماني بمجموعة اليسار الموحد بالبرلمان الأوروبي، ميكَيل اوربان كريسبو، سؤالا للممثلة العليا للسياسات الخارجية والأمن بالإتحاد الأوروبي فيديريكا موكَوريني ومفوضية الإتحاد الأوروبي على خلفية الأحداث التي شهدتها مدينة العيون يوم الجمعة الموافق لتاريخ التاسع عشر من يوليوز الماضي. وتساءل البرلماني الإسباني عن إمكانية طلب شرح مفصل من السلطات المغربية حول الأحداث وما وصفه بانتهاكات حقوق الإنسان في الصحراء، وكذا عن الدعم المقدم من الإتحاد الاوروبي لبعثة “المينورسو” في الصحراء لثبيت مبادئ القانون الدولي وحقوق الإنسان في الصحراء، مستفهما عن إمكانية تعليق الاتفاقات التجارية مع المملكة المغربية بسبب الأحداث. واعتبر النائب البرلماني احداث يوم الجمعة بالعيون تهديدًا خطيرًا لعملية السلام التي تقودها الأمم المتحدة وللسلام والاستقرار في المنطقة بشكل عام." "أحداث الجمعة الكحلة فالعيون وصلات للبرلمان الأوروبي"
"بعد إلحاح بعض النواب البرلمانيين على مطلب إعادة فتح المساجد بالمملكة مع اتخاذ الإجراءات اللازمة من قبيل التباعد داخل المساجد وتعقيم أماكن مخصصة للصلاة، قال أحمد الوفيق وزير الاوقاف والشؤون الاسلامية :”لا يمكن تصور نديرو للمصلين مقياس الحرارة في كل مسجد”. وأوضح التوفيق، خلال جوابه على أسئلة أعضاء لجنة الخارجية بمجلس النواب، :”ناس لي كيسجدو فالجامع كيتبدلو من العصر للظهر للمغرب والى جيتي سولتي الأطباء غايقولو ليك كلام”، مضيفا :”باش نديرو تعقيم صعبة خصوصا عندنا 52 ألف مسجد واخا نديرو التباعد”. واستعبد المسؤول الحكومي فتح أبواب المساجد في هذه الظرفية. وأكد الوزير أن العودة إلى المساجد بيد قرار وزارة الصحة وليس قرار وزارة الأوقاف. ويتوفر المغرب، حسب الوزير، على أزيد من 52 ألف مسجدا، و1500 زاوية و5000 ضريح، و300 مؤسسة للتعليم العتيق، و14 ألف من الكتاتيب القرآنية وأزيد من 7 ألف من تجمعات محاربة الأمية بالمساجد." "وزير الأوقاف: فتح الجوامع بيد وزارة الصحة.. وتعقيم 52 ألف مسجد عملية صعبة واخا نديرو التباعد"
"البارح المغني عادل إيشبي لي كان مع مجموعة “the 5” وتشهرو في برنامج “اكس فاكتر” دار أول أغنية في مشوارو solo. المثير أن عادل بان بنفس اللوك ديال سعد لمجرد، فوطوطوكوبي ديالو محطوط.  المخرج أمير رواني دار ليه نفس الإخراج ديال أغنية “لمعلم”، الكليب فيه بزاف ديال الألوان والدريات والطوموبيلات والشجر والصحرا. والتبرگيگة لي جابت “كود” أن مدير أعمال عادل الجديد بعدما فرتكها مع الكروب لي فيه المغنيين من لبنان ومصر والجزائر، هو رضا البرادي لي كان مدير أعمال سعد لمجرد قبل ما يتفارقو ملي تشد في القضية اللولة ديال الاغتصاب. الأغنية سميتها “سمعي” والكليب تصور في نواحي مراكش، والتورناج استغرق سيمانة تقريبا والانتاج ديال شركة sony." "عادل إيشبي باغي يشد بلاصة سعد لمجرد.. دار أغنية بنفس الستيل والألوان والدريات -فيديو"
" مول الملح فرح اليوم بزاف بزيارة الصديق ديالو، المغربي كريم خربوش، المعروف بفرانش مونتانا في ميريكان. نصرت التركي الشهير برشة الملح بقى سهران هو ومونتانا تال الفجر، وملي شبعات الكرش قالت الراس غني وهوما يقلبوها شطيح. وعلى عكس كريم، نصرن نشر بزاف ديال التصاور وقال بأنه فرحان بزاف حيت جا عندو خوه المغربي. الناس لي مكيعرفوش كريم خربوش، هو ولد المدينة القديمة في كازا، مشا لميريكان صغير، وعاش الميزرية ودابة هو واحد من أغنى الأغنياء، وكان مصاحب مع خت كيم كاردشيان، قبل ما يقلبوها صباط ويتخاصمو وكل واحد شد طريقو." "ملي كتشبع الكرش كتقول الراس غني.. مول الملحة ناشط مع المغربي مونتانا (صور)"
"كشف مسؤول بوزارة الصحة وعضو اللجنة الوطنية للقيادة التي تم إحداثها منذ الإعلان عن ظهور فيروس “كورونا” بالمغرب، في اتصال مع “كود”، أن “اللجنة توقعت أن تنخفض عدد الإصابات المسجلة يوميا طيلة هذا الأسبوع إلى 15 حالة أو 20 حالة على أبعد تقدير”. وأضاف المسؤول الذي فضل عدم ذكر اسمه، لـ”كود” :”كنا كنتوقعو يكون الانخفاض بهاد الوتير لكن للآسف الذي وقع هو أن عدد الإصابات واخا انخفض شويا لكن باقي خاص احترام الاجراءات الاحترازية والتباعد الاجتماعي”. وحسب ذات المسؤول، فإن البؤر ظهرت كثيرا خلال الأيام الأخيرة في كل من مدينة طنجة ومدينة الدار البيضاء. وقال وزير الصحة، خلال لقاء لجنة القطاعات الاجتماعية يوم الخميس 28 ماي الجاري بمجلس النواب، أن الإجراءات الاحترازية التي قام بها المغرب مكنته من تجنب الأسوأ حيث تفادينا 9000 وفاة بسبب فيروس كورونا”. يشار إلى أن وزارة الصحة أعلنت مساء يوم الجمعة، تسجيل 71 حالة إصابة مؤكدة جديدة بفيروس كورونا المستجد خلال الـ24 ساعة الماضية، ليرتفع العدد الإجمالي للمصابين بالفيروس في المغرب إلى 7714 حالة. وأفادت الوزارة عدم تسجيل أية حالة وفاة، ليستقر عدد الوفيات عند 202 حالة إلى حدود السادسة مساء، فيما تم تسجيل 76 حالة شفاء إضافية ليرتفع العدد الإجمالي للحالات التي تماثلت للشفاء إلى 5271 حالة." "مسؤول بوزارة الصحة لـ”كود”: توقعنا انخفاض عدد الإصابات إلى 15 حالة في اليوم.. ولكن هادشي ماوقعش للأسف"
"علمت “كود”، أن فرقة محاربة المخدرات التابعة للشرطة القضائية بولاية أمن سطات أطاحت اليوم الاثنين بعون سلطة يعمل بملحقة إدارية بالمدينة متلبسا بحيازة اقراص مهلوسة على متن سيارة خاصة. وجرى اعتقال المتهم، بناءا على تعليمات النيابة العامة، بعد نصب كمين أمني وربط الاتصال به من طرف شرطي قدم نفسه كزبون، واتفق معه على موعد لشراء البضاعة، ليتم ضبطه وتقديمه في حالة اعتقال." "القرقوبي دارها بمقدم.. قلب الحرفة باش يدير لاباس وها كيفاش طيحوه البوليس"
"الممثلة العالمية بريانكا شوبرا تعصبات من تلوث الهواء في دلهي خلال تصوير البارح الثلاثاء مشاهد فيلمها الأخير ” The White Tiger”. بريانكا حطات تصويرة دايرة ماسك طبي على وجهها في انستكرام وكتبات: “هادي أيام التصوير لعملي The White Tiger، لكن معرفتش ومكنتخيلش كيفاش غادي نكمل التورناج بسبب الظروف الصعبة لي كتعانيها البلاد بسبب التلوث”.  وطلبات بريانكا، الهندية لي مشهورة عالميا الانتباه والحماية من التلوث البيئي، وتمنات حماية الناس المشردة من هاد المشكلة، وطلبات من الجميع يديرو الماسكات باش ميتضرروش. بريانكا ماشي هي النجمة الوحيدة من بوليوود لي عبرات عن أسفها من مشكلة التلوث البيئي في دلهي، قبل منها قام النجم أرجون رامبال Arjun Rampal  بالتعبير عن غضبه وأسفه الشديد لهاد المشكلة البيئية في البلاد." "بريانكا شوبرا قهرها تلوث الهواء فالهند ودارت ماسك على وجهها – تصويرة"
"تعرض عشريني في الساعات الأولى من اليوم الخميس، للدغة أفعى خطيرة على مستوى الردف، بمنطقة “إفرا” نواحي طانطان.  وأصيب الشاب باللدغة لدى مزاولته لنشاطه المرتبط برعي الأغنام، قبل أن يتمكن من قتل الأفعى، والتوجه بها نحو المستشفى الإقليمي لمدينة طانطان، سعيا لتلقي العلاجات الضرورية وتسهيل عملية إيجاد الترياق الطبي المضاد لنوع سُمها، ليكتشف عدم توفر المشفة على مثل مضاد لسم الثعابين، ويتم  إحالته على عجل لمستشفى أكادير لتلقي العلاجات الضرورية.  ويعيش مستسفى الحسن الثاني في طانطان على وقع مجموعة من المشاكل، أولها يتعلق بالنقص الحاصل في التجهيزات، ثم الموارد البشرية، ما أفضى لتنظيم إحتجاجات كبيرة تم بموجبها إقالة مديره قبل أشهر." "أفعى كانت غادي تصفيها لراعي غنم فطانطان والسبيطار مافيهش ترياق"
"الشرطة الاسبانية، شدات لبارح الاربعاء، خلية ارهابية مكونة من اربعة ارهابيين، وزعيمهم حسب الاسبان، مغربي هارب من المغرب. المحققين قالوا انهم كانوا كيراقبوا الزعيم هادي مدة طويلة، وذلك بعد هربه من المخابرات المغربية اللي كانت غاتشدو فإحدى عمليات الاعتقال، واستقراره في برشلونة. ولكن مع بداية كورونا، هاد المتهم جاتو ازمة مادية الشبء اللي خلاه ينتاقل ويمشي يخدم فالفلاحة، وتما ايتلاقى مع هاد المقاتلين، وابدى نيته تنفيذ اعمال ارهابية، ما حذا بالامن لاعتقاله قبل تنفيذ اي اعمال ارهابية." "الصبليون شدو خلية ارهابية زعيمها مغربي هارب من المخابرات المغربية"
"علمت “كود”، أن عناصر الدرك الملكي بسرية 2 مارس بالدارالبيضاء تحقق في تورط شبكة اجرامية في عمليات تزوير وثائق رسمية وبيع شهادات إدارات ومؤسسات عمومية لفائدة الراغبين فيها بمقابل مادي وجاءت أبحاث الضابطة القضائية للدرك الملكي بعد توقيف أحد المتهمين الذي زور شهادات جماعات قروية بضواحي العاصمة الاقتصادية لفائدة سكان دواوير وراغبين في ربط منازلهم بالشبكة الكهربائية للمكتب الوطني للكهرباء." "الجدارمية فكازا كيطاردو شبكة لتزوير شهادات إدارات ومؤسسات عمومية وبيعها تحت الطلب"
"بوليس الناظور وأزغنغان، دار لبارح السبت، حملة واسعة على المواطنين اللي كيخالفو الإجراءات الاحترازية ضد كورونا، وخصوصا وضع الكمامات فالأماكن العمومية، حيث تم ايقاف أزيد من 100 شخص في كل من الناظور وأزغنغان لعدم وضعهم كماماتهم الواقية من فيروس كورونا. الموقوفون بحسب مصادر محلية، هزوهم لمختلف الدوائر الأمنية لتحرير محاضر رسمية فحقهم، ووقّع بعضهم “التزامات” بأن يتقيّدوا بوضع الكمامة مستقبلا، كما انه عطاوهوم مهلة باش يخلصو الغرامات اللي دارت ليهم." "ماداروش الكماماة.. ايقاف 100 واحد فالناظور"
"تزامنا مع عيد الأب، نشر الفنان عزيز داداس تصويرة جديدة على حسابو في أنستكَرام وكتب عليها “عيد سعيد لكل الآباء أنا ما لقيتش لمن نقولها”. عزيز فقد الأب ديالو قبل سنوات، وكل مرة كيعبر فيها على الاشتياق ديالو ليه، والكلمات لي كتب هاد المرة خلات بزاف ديال المشاهير المغاربة يكتبو كلمات زوينة للأب ديالو. واختار داداس ينشر تصويرة مع الممثلة كليلة بونعيلات، حيت كيعتبرها الابنة الروحية ديالو، بفضل العلاقة الخاصة لي كتربطو بيناتهم، وهادشي كيبان بزاف في الأعمال المشتركة بينهم. " "داداس: ما لقيتش لمن نقول عيد أب سعيد -تصويرة"
"المغني سعد لمجرد مازال خدام على الأغنية الجديدة ديالو بعنوان “يخليك ليلي”.  البارح بالليل حط التيزر ديال الفيديو كليب في انستگرام وأكد أن الخدمة مازال مستمرة باش يخرج النسخة النهائية وأكد أنها مغاديش تكون واجدة اليوم الجمعة وغالبا حتال الويكاند.  من التيزر كيبان انه حافظ على نفس الستيل ديالو ونفس اللباس وحتى الشطيح، يعني ماكينش شي جديد. " "من مراكش.. سعد لمجرد حط تيزر الأغنية الجديدة ديالو “يخليك ليلي” – فيديو"
"يتداول رواد مواقع التواصل الاجتماعي شريط فيديو، وصلت مدته إلى 3 دقائق، تتوفر “كود” على نسخة منه، شرطيتين ينتميان لفرقة السير والجولان بولاية أمن فاس كانتا في مهمة نظامية بالشارع العام، وإحداهن تستوقف سيارة خاصة لأحد المواطنين بالقرب من شارع مولاي الكامل وسط المدينة. المعني بالأمر، حسب الشريط الذي أثار ضجة واسعة على العالم الأزرق، استفسر الشرطية عن سبب توقيفه وهل يتلعق الأمر بمراقبة أم مخالفة، فأجابته قائلة: “عندك مخالفة ديال =قف= ممراكيتيهاش”، قبل أن يرد عليها بالقول: “صافي وكيل الملك غادي يشوف الكاميرا وغادي يحاسبك وغادي نقيد بيك محضر”. مول الفيديو عندو كاميرا داخل السيارة ووثق أنه احترم قانون السير ولم يرتكب أي مخالة كما أكدت الشرطية ودبا الفيديو نوّض قربالة كبيرة والمديرية العامة للأمن الوطني دخلات على الخط ومزال ممعروف شنو غادي تدير. غادي نساينو البحث اللّي كاين دبا. واش بصّح كاين مخالفة او لا او كاين سوء نية وراء تصريح الشريط لا سيما أن بطل الفيديو تعمّد مرتين على توثيق نفسه يستوقف أمام علامة (قف). " "بعد البوليسية “البوكوصة”.. فاسي خرج على جُوجْ بوليسات قيدو ليه مخالفة وهمية وها كيفاش وثق الحادث وقولبهوم +فيديو"
"أغلب الحالات اللي تسجلو اليوم كانو فجهة كازا، فاس وطنجة، تسجلو فيهم 284، 206 و167 حالة على التوالي. بالنسبة للوفيات كابن ديكالاج تاني بين وزارة الصحة والمديريات، الوزارة تكلمات على 3 وفيات فطنجة وكازا وفاس 2 لكل منهما، لكن المديرية الجهوية هضرات على 5 وفيات، ووفاة وحدة ففاس. وهذو جميع المعطيات المتوفرة والمتعلقة بالوضعية الوبائية فالجهات والأقاليم: على المستوى الوطني:  22213 حالة (826+) – 334 وفاة (7+) – 17125 شفاء (59+) – 4754 حالة نشيطة (760+). على مستوى الجهات والأقاليم:  جهة كازا سطات: جات فالمركز اللول ب 5729 حالة (284+) – 51 وفاة – 2322 شفاء – 284 حالة نشيطة. الأقاليم: المحمدية 331، مديونة 167، النواصر 90، بنسليمان 85، سطات 68، برشيد 65، الجديدة 35، سيدي بنور 11.  عمالات كازا (1882 إصابة فالمجموع): البرنوصي 628، عين السبع الحي المحمدي 302، آنفا 282، مولاي رشيد 259، عين الشق 120، بن مسيك 100، الحي الحسني 96، الفدا 95. آخر تحديث: الأحد 6 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة طنجة تطوان الحسيمة: جات فالمركز الثاني ب 5058 حالة (167+) – 99 وفاة (5+) – 3566 شفاء – 1226 حالة نشيطة. الأقاليم: طنجة 3760، العرايش 434، تطوان 409، وزان 45، الحسيمة 38، شفشاون 6. آخر تحديث: لبارح الثلاثاء مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة مراكش آسفي: جات فالمركز الثالث ب3511 حالة (95+) – 69 وفاة – 2956 شفاء (28+) – 486 حالة نشيطة. الأقاليم: مراكش 2207 (85+)، آسفي 739 (2+)، الرحامنة 272 (7+)، الحوز 199، قلعة السراغنة 59، شيشاوة 25، الصويرة 5، اليوسفية 2.  آخر تحديث:  اليوم الأربعاء مع 18:00. جهة فاس مكناس: جات فالمركز الرابع ب3124 حالة (206+) – 41 وفاة (1+) – 2136 شفاء (13+) – 755 حالة نشيطة. الأقاليم: فاس 2414 (173+)، مكناس 225 (5+)، الحاجب 146 (3+)، صفرو 112 (12+)، مولاي عقوب 78 (1+)، تازة 68 (5+)، تاونات 52 (6+)، إفران 24، بولمان 5 (1+). آخر تحديث: اليوم الأربعاء مع 18:00. جهة الرباط سلا القنيطرة: جات فالمركز الخامس ب2306 حالة (33+) – 12 وفاة – 688 شفاء – 85 حالة نشيطة. الأقاليم: الرباط 305، سلا 245، الصخيرات تمارة 151، القنيطرة 62، الخميسات 22، سيدي سليمان 1، سيدي قاسم 0. آخر تحديث: الخميس 11 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة العيون الساقية الحمرا: جات فالمركز السات بـ837 حالة (5+) – 1 وفاة – 763 شفاء – 65 حالة نشيطة. الأقاليم: العيون 752، طرفاية 73، بوجدور 4، السمارة 0. آخر تحديث: الثلاثاء 21 يوليوز مع 18:00 (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة درعة تافيلالت: جات فالمركز السابع ب631 حالة (2+) – 5 وفاة – 583 شفاء – 35 حالة نشيطة (8+). الأقاليم: ورززات 512 (1+)، ميدلت 62، تنغير 23، الرشيدية 20 (1+)، زاكَورة 14. آخر تحديث: اليوم الأربعاء مع 18:00.  الجهة الشرقية: جات فالمركز الثامن ب 422 حالة (8+) – 8 وفاة – 237 شفاء – 75 حالة نشيطة. الأقاليم: وجدة أنكَاد 117، بركان 55، الناظور 45، جرادة 28، الدريوش10، تاوريرت 9، كَرسيف 8، فكَيكَ 1. آخر تحديث: الجمعة مع 18:00 (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة بني ملال خنيفرة: جات فالمركز التاسع ب 223 حالة (15+) – 9 وفاة – 170 شفاء – 44 حالات نشيطة.  الأقاليم: آزيلال 53، الفقي بنصالح 45، بني ملال 44 (6+) خنيفرة 49 (9+)، خريبكَة 32. آخر تحديث: اليوم الأربعاء مع 18:00. جهة كَلميم واد نون: جات فالمركز العاشر ب 161 حالة – 3 وفاة – 152 شفاء – 6 حالات نشيطة. الأقاليم: طانطان 81 – كَلميم 59 – سيدي إفني 19 – آسا الزاكَ 2.  آخر تحديث: الاثنين مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي). جهة سوس ماسة: جات فالمركز حضاش ب 126 حالة (1+) – 8 وفاة – 96 شفاء – 21 حالة نشيطة.  الأقاليم: أكادير إداوتاوتنان 55 (2+)، إنزكَان آيت ملول 51، اشتوكة آيت باها 13، طاطا 4، تارودانت 3، وتيزنيت 0. آخر تحديث: اليوم الأربعاء مع 17:00. جهة الداخلة واد الذهب: جات فالمركز اللخر ب79 حالات (10+) – 0 وفاة – 32 شفاء – 47 حالة نشيطة. الأقاليم: واد الذهب 79 (10+)، أوسرد 0.  آخر تحديث: اليوم الأربعاء مع 18:00." "حصيلة كورونا فالأقاليم: كازا سجلات أعلى نسبة دالإصابات.. وطنجة ماتو فيها 5"
"علمت “كود”، أن الغرفة الجنحية التلبسية بالمحكمة الابتدائية بالرباط أدانت، مؤخرا، متهمة بالنصب، بـ 8 أشهر حبسا، وبغرامة مالية نافذة، بعد متابعتها بالمنسوب إليها من طرف النيابة العامة. وجرى اعتقال المتهمة، التي تعمل منظمة حفلات، حسب مصادر “كود”، من طرف الفرقة الجنائية الولائية، إثر شكايات الضحايا، الذين أكدوا تسليم المتهمة مبالغ مالية فاقت 50 مليون سنتيم، من أجل حصولهم على مأذونيات نقل. المتهمة دارت راسها كتعرف مسؤولين في القصر ووزارة الداخلية وقلباتها النصب وبقات حتا جابت الربحة." "تريتورة قلباتها سمسارة گريمات باسم مسؤولين فالقصر والداخلية وبقات تاجابت الربحة"
"علمت “كود” ان صلاح الدين مزوار رئيس الباطرونا عندو ندوة صحافية غدا الجمعة باش “يوضح فيها كلشي” هاد اللي كيجدوه ليه اخيرا والاتهامات اللي كيوجهوها ليه. مزوار فهاد البيعة والشرية مظلوم. ايلى كان سبق وقودها باش كان رئيس التجمع الوطني للاحرار فمواقف وباش كان وزير الخارجية والتعاون فهاد القصف اللي كيتعرض ليه هاد ليام مظلوم فيه. مزوار كيخلص تريكة اللي جا فبلاصتها مريم بنصالح. ناسها ما بغاوش يتحركو ودارو ليه حروب كبيرة وهاد الشي اللي كيخرج فالصحافة وجه من هاد الحرب. كاين نقطة اخرى كيتحملها هو وكتعلق بالناس اللي دايرين بيه. خطأ كبير دارو باش بدلات الباطرونا نائبة رئيس مجلس المستشارين واللي خداها حميد الصويري فبلاصة نايلة التازي وما بدلش رئيس الفريق اللي باقي عبد الاله حيفظي. واحد من تلامذة وزير الداخلية الراحل ادريس البصري. هاد السيد اللي مستواه ضعيف دار ليه مشاكل فقضية قانون المالية. الباطرونا= اي مزوار= كانت عطات لاحمد رحو عضو الباطرونا يتكلف بالتنسيق مع بنشعبون وزير المالية والاقتصاد. السيد كان خدام مزيان ووجد امور كثيرة للدفاع عن الباطرونا واكتاشف ان رئيس الفريق حيفظي دار امور ضد هاداك الشي اللي دافع عليه رحو. السيد وفق مصدر “كود” تسوخر للاور ودار بناقص. عندو مزوار حتى هاداك اللي مكلف بالتواصل عمر العلوي خفيف من زرقو. ولكن مزوار خاصو يهدر ويحيح. كيفاش جابوه مالين لفلوس ورجعوه مسخرة كيضربو فيه. كيتناقدوه. بمناسبة بلا مناسبة. وفين لعلج وصحابو اللي دافعو عليه وساندوه. علاش تخلاو عليه اليوم" "فهادي مزوار مظلوم. رئيس الباطرونا لصقو فيه كلشي والسيد فهاد الفيلم يخلص تريكة بنصالح وفضايح حيفظي تريكة البصري"
"اليسار الكتالوني لي كيدعم الطرح الانفصالي بقوة هاجم فيليبي السادس ملك اسبانيا، الذي يرغب في زيارة خيرونا المنتمية للمنطقة الكتالانية. حزب اليسار الراديكالي طالب السلطات بمنطقة كتالونيا بإعلان فيليبي وجميع أفراد العائلة المالكة كأشخاص غير مرغوب في زيارتهم، وذلك ردا على إعلان فيليبي السادس زيارته لمنطقة خيرونا. تحالف “سي بور تودوس”، نعم من أجل الجميع، هو الاخر قال أن أسباب إعلان فيليبي السادس كشخص غير مرغوب فيه هو تصريحاته وموقفه من قرار الانفصال." "يسار كتالونيا كيطالب سلطات المنطقة بإعلان ملك البلاد شخص غير مرغوب فيه"
"قرر مجلس إدارة جمعية معرض “أليوتيس”، تأجيل المغرض اللي كان مقرر عقدو في فبراير 2021 حتى لفبراير 2022 في أكادير. وكشف المجلس، فبلاغ ليه توصلات بيه “كود”، بعد اجتماعو عن طريق تقنية الفيديو لبارح الأربعاء فالموضوع، أن هذ القرار جا فإطار الالتزام بإجراءات السلامة الصحية المنصوص عليها لاحتواء وباء كوفيد -19." "كورونا أجل النسخة السادسة لمعرض “أليوتيس” حتى ل2022"
"قضى فنان تشكيلي ستيني، أسبوعه الأول بسجن بوزكاير ضاحية فاس، المودع فيه باعتباره أول متهم بالتحرش الجنسي يعتقل ويحاكم أمام محكمة مغربية، منذ خروج قانون تجريم العنف ضد النساء إلى حيز الوجود، وسط جدل مجتمعي محتدم بين المتحمسين له ورافضيه. وقبل الضجة الاعلامية التي أثارها تقديم متزوجة شكايتها ضد ثلاثة متحرشين بها بالبيضاء، كان هذا الفنان ابن فاس والمزداد فيها سنة 1952، في قبضة الامن اثر شكاية تقدمت بها امراة اتهمته بالتحرش بها بالشارع العام بموقع قرب شارع الحسن الثاني." "تحرش بمرا فالشارع العام.. فنان أول معتقل مور تطبيق قانون التحرش"
"رومان سايس لاعب المنتخب الوطني وولفرهامبتون الإنگليزي، تضرب فماتش اليوم الأحد ضد مانشيستر سيتي، ضمن منافسات الدوري الإنگليزي. سايس خرج فالدقيقة 15، وهو كيتألم، بعد تدخل عنيف من طرف المهاجم الأرجنتيني سيرجيو اگويرو. ورغم تدخل الطاقم الطبي لوولفرهامبتون، باش يرجع سايس للتيران، إلا أن ذلك لم يتم لان الضربة في فخذو كانت خائبة. من المرجع أن يغيب سايس عن ماتشات ديال المنتخب الوطني أمام ليبيا نهار الجمعة جاية بالملعب الشرفي بوجدة والگابون بملعب طنجة نهار 15 فهاد الشهر. رومان سايس غادي يخضع لفحوصات طبية بالأشعة اليوم الاثنين باش يعرف مشحال ديال المدة، لي غادي يغيب فيها عن الملاعب. لكن يقدر سايس يجي الكونصوتراسيو ديال المنتخب الوطني، لي غادي يبدا غدا فالرباط استعدادا للماتشات بجوج ديال أسود الأطلس." "رومان سايس تضرب فماتش السيتي.. أگويرو خرج عليه ومحال يكون ضد ليبيا والگابون"
"علمت “كود”، من مصدر مطلع، أن قاضي التحقيق بالمحكمة الابتدائية بمدينة صفرو، قرر زوال اليوم الثلاثاء، متابعة أربعة أشخاص، في حالة اعتقال احتياطي، في انتظار إخضاعهم لجلسات الاستنطاق التفصيلي، بينما قرر متابعة موظف بكتابة الضبط بالمحكمة الابتدائية بفاس في حالة سراح. هاد الموظف كان وكيل الملك التمس بمتابعتو فحالة اعتقال. ووفق ما كشف عنه مصدر “كود”، فإن قاضي التحقيق حدد جلسة يوم غد الأربعاء 23 يونيو الجاري للاستماع إلى المتهمين تفصيليا. يشار إلى المعنيين بالأمر قد أوقفوا من قبل مصالح الدرك الملكي على خلفية توصلها بـ15 شكاية تتعلق بالنصب والاحتيال على أشخاص يرغبون في العمل شمال فرنسا. دبا قاضي التحقيق غادي يبدا خدمتو بشكل دقيق باش يعرف باقي المتهمين المحتملين وامتدادات الشبكة، وغادي يشوف واش الملف فيه “الاتجار بالبشر”. فهاد الحالة يقدر قاضي التحقيق يحيل الملف على محكمة الاستئناف ديال فاس حقاش كترجع القضية جناية. المهم التحقيق هو اللّي غادي يبيّن كولشي. وتوقعت مصادر “كود” أن يسقط متهمين آخرين عندهوم علاقة بهاد الشبكة الإجرامية، التي تم تفكيكها تتويجا لمجهودات كبيرة بذلتها مصالح الدرك الملكي التابعة ترابيا للمركز القضائي بمدينة صفرو. المتهمين كيواجهو تهم تتعلق بالنصب والاحتيال وإصدار شيكات بدون رصيد." "النيابة العامة لتمسات باعتقال جمعويّين وموظف فالمحكمة الابتدائية دفاس وها شنو قرّر قاضي التحقيق: متورطين فالنصب والاحتيال على الراغبين فالهجرة"
"علمت “كود” من مصادر خاصة، أن البعثة الاسبانية فالمغرب، لي عندها 11مؤسسة تعليمية اسبانية ما بين الشمال والجنوب، قررات تاخذ عقوبات فحق جميع الأساتذة اللي سافروا لإسبانيا منذ بداية الحجر الصحي، وسمحوا فخدمتهوم للتدريس عن بعد. وقالت مصادر “كود”، أن مسؤولي التربية والتعليم، اتخذوا اجراءات منها الفصل والتأديب لكل أستاذ تخلى عن وظيفته دون إذن، وعاد لإسبانيا، حقاش هادشي غايتسبب فعدة مشاكل، بينها انتشار الفايروس يلا كانوا حامليه، وعدم قدرتهم على العودة للبلدان اللي خدامين فيها يلا تم استئناف الدراسة في الفصول بداخل هذه الدول، وذلك بحكم اغلاق الحدود. وزادت مصادر كود، أنه منذ بداية الوباء قام جميع المدرسين خارج اسبانيا بالبقاء في منازلهم، هادشي اللي حماهم من الوباء حيث بقيت صحتهم آمنة داخل مجموعة المدرسين. المسؤولة عن المعاهد الاسبانية في البعثة الاسبانية بالمغرب، ماريا أنطونيا، قالت في تصريح ل”كود”، أنه فعلا تم البدء في الإجراءات العقابية لجميع الأساتذة الذين تركوا تلاميذهم وغادروا المغرب، وقاموا بانتقاد هذا البلد الذي نحبه. وكان بعض الأساتاذة في البعثة الاسبانية بالمغرب، وخصوصا بالشمال، قد انتقدوا المغرب في تصريحاتهم لوسائل الاعلام، معتبرين أن هناك عنصرية تمارس عليهم من طرف المغاربة، الشيء الذي نفته آنذاك المسؤولة ماريا أنطونيا." "خاص. البعثة الدراسية الاسبانية فالمغرب دارت عقوبات لكل أستاذ صبليوني خرج من المغرب ومشى لبلادو"
"أقدم شاب ينحدر من أصول مغربية، أول أمس الأحد، على تصفية زوج والدته، بحبي البرينسبي بسبتة المحتلة. وقالت صحيفة ال فارو، أن الجاني أطلق ثلاث رصاصات على عنق الضحية، الذي توفي بعد نقله للمستشفى بعد ساعة. وتمكنت الشرطة من اعتقال المتهم العشريني، وتقوم بالتحقيق معه حول دوافع الجريمة التي ارعبت سكان الحي الذي تقطنه غالبية مسلمة." "مغربي صفاها لراجل مو بالقرطاس فسبتة"
"الكوميدي حسن الفد مول شخصية “كبور” تلاقا مع أحمد أحمد رئيس الاتحاد الافريقي لكرة القدم، وحط سيلفي مع أحمد في انستكَرام بلاما يكتب حتى حرف. المتتبعين ديال “كبور” لي قربو فايتين نص مليون، ابدعو في التعاليق وكل واحد وشنو قال، لكن الملاحظة أن أغلب التعاليق هدرو فيها على الماتش الأخير ديال الوداد والترجي وقضية الفار Var. اللقاء كان في كندا لي مستقر فيها حسن وعائلتو الصغيرة سنوات هادي.   " "حسن الفد تلاقى مع أحمد أحمد في كندا"
"صحيفة “لكسبريس L’Express” الفرنسية، كتبات فمقال، نشراتو لبارح السبت، انه كاين بزاف ديال الشبهات كتحوم حول تجارب البروفيسور ديديي راوول Didier Raoult، مدير معهد المستشفى الجامعى للأمراض المعدية في مارسيليا في فرنسا، حول علاج بعض المصابين بفيروس كورونا المستجد، اللي كيأدي لمرض كوفيد 19، ببروتوكول دوائي مكون من الهيدروكسي كلوروكوين ومضاد حيوى. واضافت الصحيفة، أن مجلس نقابة الأطباء الفرنسي هدد البروفيسور بتعليق عضويتو، واكدات ان مجلة “بريسكرير Prescrire” العلمية الطبية شككات في دراساتو، وقالت ان علاجو ماعندوش فعالية مثبتة، ولكن التأثيرات السلبية غير المرغوب فيها كثيرة بزاف (30 %، مقارنة ب 9 % عند المجموعة المرجعية). وقالت “لكسبريس” أن مجلس الأطباء الفرنسي نشر الجمعة، بيان شكك فيه بسلوك راوول، ولكن بلا مايذكر سميتو، وسما البيان: “بروتوكولات البحث السريري غير القانوني: المجلس كيذكر بسرامة القواعد السارية”. وزاد البيان: “غادي يكون من غير المقبول في هاد السياق الوبائي إثارة الآمال الكاذبة عند الناس في الشفاء”، وسلاو البيان بتهديد ضمني لراوول، جا فيه: “تعريض المرضى للخطر، الى توضح انه يمكن يكون بسباب علاجات غير مثبتة علميا، يمكن يبرر الإحالة إلى المدير العام لوكالة الصحة الإقليمية لطلب تعليق فوري لنشاط الأطباء”. ووضحات الصحيفة الفرنسية أن راوول دار التجربة اللولة على عدد صغير بزاف من المرضى، وحصل على موافقة الوكالة الوطنية للأدوية، وقال أن التجربة “تدخلية”، بينما كانت دراستو الثانية في 9 أبريل دراسة رصدية. ونتائج الدراسة الثانية اللي عرض راوول على الرئيس الفرنسي ايمانويل ماكرون أكد فيها ان عدد الحالات هو 1061، وقال ان تقريبا 92% من المرضى تشافاو في 10 أيام، وتقريبا 5٪ تأخر الشفاء ديالهم، وقل من 5% من المرضى اللي كان عندهم مضاعفات، واكد ان “العلاج آمن وفعال”. ولكن المجلة العلمية “بريسكرير” اكدات العكس، وقالت ان 31 مريض بقاو في المستشفى لأكثر من 10 أيام، وتم نقل 10 إلى العناية المركزة و5 ماتو، وهادي مضاعفات كبيرة بزاف، وزيادة على هادشي كامل البروفيسور عمرو ماقارن نتائجو مع مجموعة مرجعية “groupe témoin”. واضافت المجلة ان 95 % من الحالات، كانت كتعانى من اعراض خفيفة والاغلبية عيالات، بينما في معظم الدراسات الأخرى، كيبان ان كورونا كيأثر بشكل رئيسي على الرجال، وعاد باش متوسط عمر المصابين مافايتش 43 عام، في حين تقريبا كاع الوفيات كتسجل عند ناس كبار في السن. مقال صحيفة “لكسبريس L’Express”: https://blogs.lexpress.fr/le-boulot-recto-verso/2020/04/24/raoult-bientot-suspendu-par-lordre-des-medecins/ مقال مجلة “بريسكرير Prescrire”: https://www.prescrire.org/fr/203/1845/58635/0/PositionDetails.aspx" "خربق بزاف فدراستو والعلاج طلع عندو مضاعفات وماشي ايفيكاس بزاف.. نقابة أطباء فرنسا كتهدد البروفيسور ديديي راوول مول علاج الكلوروكوين بتعليق عضويتو وتوقيف نشاطو"
"يسود غضب وسط طلبة وأساتذة المعهد الملكي لتكوين الشبيبة والرياضة بسبب سعي وزير الشباب والرياضة رشيد الطالبي العلمي إلى تفويت «المركز الوطني الرياضة” بالرباط إلى اللجنة الأولمبية التي يراسها فيصل العرايشي . المركز يقع بحي أكدال الراقي بجوار مقر الوزارة، ويعد من أقدم مراكز الرياضة في المغرب، وقد  أغلق منذ 2012 ، وخضع لعدة إصلاحات، وكان ينتظره الطلبة والأساتذة بفارغ الصبر، قبل أن يفاجؤوا بإدراج مرسوم في مجلس الحكومة، يوم أمس، يتجه إلى إخراجه من سلطات المعهد الملكي، المركز لم يكن فقط مركزا للتدريب، إنما أيضا فضاء لسكان الرباط لممارسة السباحة والرياضة لكنه اليوم أغلق." "طلبة وأساتذة المعهد الملكي كاعيين على وزارة الشباب والرياضة بسبب رغبتها فتفويت المركز الوطني للرياضة للعرايشي"
"أعلنت الجامعة الملكية المغربية لكرة القدم إلى علم كافة الجماهير المغربية، أن المباراة التي ستجمع الوداد الرياضي بنادي الأهلي المصري يوم السبت 4 نونبر 2017 بالمركب الرياضي محمد الخامس بالدار البيضاء، ستجرى بشبابيك مغلقة، بعد نفاذ التذاكر التي تم طرحها سواء بنقاط البيع المعتمدة رسميا أو عبر الأنترنيت، والتي بلغ عددها 45800 تذكرة. وأخبرت الجامعة الملكية المغربية لكرة القدم جميع الجماهير، في بلاغ لها، أنها سخرت جميع إمكانيتها المادية واللوجيستكية من أجل أن تمر عملية بيع التذاكر في أحسن الظروف." "الجامعة: الماتش ديال الحمرا والفراعنة غادي يدوز بشبابيك مغلقة حقاش تباعت 45800 تذكرة"
"الفنانة المصرية نبيلة عبيد حطات في حسابها الشخصي في انستگرام بزاف ديال التصاور ديالها وكتبات عليهم انها غادي دير وصية بغاتها تنفد وتحترم.  وعلقت نبيلة عبيد على الصور وكتبات: “مابغيت حتى واحد يجسد قصة حياتي في فيلم. غادي نكتب وصية باش حتى واحد مايدير هادشي واخا انا حاليا كنكتب مذكراتي.. لكن كنرفض يديرو قصة عليا حيت ديما السيرة الذاتية كتفشل بطريقة خيبة”. ونبيلة عبيد هي من الممثلات لي عندهم وزن في مصر والعالم العربي، وأدوارها ديما كانت ناحجة.  " "نبيلة عبيد: ملي نموت مابغيت حد يدير فيلم على حياتي.. نهائيا! – تدوينة"
"كاين لي كيصنع الحدث وكاين لي غير كيشوفو ويعلق عليه، وكود هاد اليوماين صنعات الحدث وحققات سبق تزاد على بزاف قبل منو، وحاليا كود هو أول موقع إخباري مغربي كيصالح المغاربة مع أكثر مفرد كيستعملوه فاليومي ديالهم وكيعبر عليهم وعلى حياة بزاف منهم، سيشهد التاريخ ان كود اول موقع عنون مادة فيه بسير تقود، هاد سير تقود لي خلقات نقاش وبداو الناس كيتباكاو على الصحافة الإلكترونية وعلى المواد الهادفة وعلى العربية ديال العلوي، وديك الهدرة ديال إرتقوا فالقاع محجوز مسبقا، وفي الواقع قود كولشي كيقولها وعندها معنى محدد مايمكنش تعوضو شي كلمة خرى أو تعبير آخر. المتعلمين المغاربة عندهم هانية يقراو قود بجميع لغات العالم إلا بالدارجة كتجرحهم حيت كتوريهم شكون هوما وكيفاش كيعبرو، مادام أن التعلم في المغرب تقريبا مباشرة كيعني الإستلاب، وأي واحد تعلم شي لغة كيولي من شيعتها، صحاب العربية لغة القرآن والشعر والثقافة الدينية والبدوية، وصحاب الفرونسي لغة الحضارة وصحاب لونكلي لغة العصر والعلم وصحاب الصبليونية لغة الليكا، بينما الدارجة لغة مي نعيمة وصوفيا طالوني والتهلال فالدروبة، كأنها ماشي لغتنا اليومية ولغة جدودنا، عجيب أمر الدارجة كيفاش كتحارب وكتواجه نكران ذاتي مقود من فئة تقدمية من المفروض أن الدارجة تكون هي لغة تواصلها، ولكن العكس المتعلمين المغاربة كيتجنبو يكتبو كيفاش كيهدرو، وحتى الى كتبو بالدارجة فكتبقى في حيز ضيق وخاص، أما ملي كيبغي يعبر الواحد دغية كيتلاح للغة أخرى واخا حتى في تخصار الهدرة. الدارجة لي غادي تقرى فكود هي الدارجة لي كيهدر بيها كاتب المقال فاليومي ديالو بلا زواق بلا تحسريف، وهي الدارجة لي كنتواصلو بيها، والعالم كامل كيكتب قود بلوغتو فكبريات الصحف والناس تصالحات مع ذاتها ولغتها وهويتها واضحة، وحنا كاينة جنازة كبيرة مديورة للصحافة غير حيت مادة فيها سير تقود، راه العكس خاص يكون إحتفاء جماعي لأي واحد كيآمن بالتصالح مع الذات خاصو يحس بالفرحة ملي يشوف سير تقود مكتوبة في عنوان مادة صحفية هادشي كيعني أننا غادين فالطريق الصحيح ماشي العكس." "المتعلمين المغاربة عندهم هانية يقراو قود بجميع لغات العالم إلا بالدارجة كتجرحهم حيت كتوريهم شكون هوما وكيفاش كيعبرو وعوض يفرحو ملي يشوفوها مكتوبة ف”كود” ناضو دارو گنازة"
"حارت الشرطة الايطالية في تبرير إقدام مواطن مغربي مقيم بمدينة فيرتشيلي، على دخول الطريق السيار ليلا وسط الضباب الكثيف، ووفاته في حادثة سير. وقالت الشرطة ان المغرب ولج منطقة ممنوعة عاى الراجلين، وتكون فيها الرؤية شبه منعدمة بسبب الضباب الكثيف، ودخل وسط الطريق ما تسبب في وفاته بعدما صدمته سيارتان. ولم تجد الشرطة بدا من اعتبار أن المغربي أراد الانتحار وهو التفسير المنطقي الذي استطاعت الوصول اليه." "مغربي ميت حير بوليس الطاليان. دخل لوطوروت فالليل والضباب عامي الناس ومات فوسط الطريق"
"اكدات وزارة الصحة، على جميع المواطنين، على ضرورة الالتزام الصارم بالإجراءات الاحترازية، واحترام التدابير الوقائية ضد كوفيد- 19 الموصى بها من طرف اللجنة العلمية الوطنية ذات الصلة والسلطات الصحية فالبلاد. وجا هذشي، فبلاغ للوزارة توصلات به “كود”، كتحذر فيه الوزارة المواطنين، بعدما اقتربات العطلة الصيفية ونهاية الموسم الدراسي، وشنو كيترتب على هذشي من تجمعات واختلاط بين الأشخاص، بالإضافة للتراخي الملحوظ مؤخرا في التدابير الوقائية والحاجزية. واكدات الوزارة على المواطنين باش يتجنبو التجمعات غير الضرورية، خصوصا مع الرفع التدريجي لتدابير الحذر الليلي واقتراب استئناف الرحلات الدولية من وإلى المغرب. وقالت الوزارة، فالمصدر نفسو، أن احترام الإجراءات الوقائية والحاجزية، هو سلو مواطن، تثمينا للمجهودات المبذولة، وحفاضا على النتائج والمكتسبات المحققة." "مع العطلة قربات. وزارة الصحة كتاكد على المغاربة: التزمو بالكمامات والتباعد باش مانضيعوش المجهودات اللي درنا"
"صادق المجلس الإداري للمكتب الوطني للسكك الحديدية، فمجلسو الإداري اللي انعقد عبر تقنية التناظر المرئية، على ميزانية سنة 2021، بحضور وزير النقل واللوجستيك والماء، عبد القادر عمارة. وقال محمد أمين الخليع، المدير العام للمكتب الوطني للسكك الحديدية، أن بداية سنة 2020 انطلقت على إيقاع نمو جد ملحوظ، خلال الفصل الأول من السنة الحالية، وتحدادا من 1 يناير إلى 20 مارس، حيث نقل القطار 8,8 مليون مسافر، أي بزيادة 11 فالمية بالمقارنة مع العام اللي فات، أما البراق فسجل فنفس الفترة ارتفاع د28 فالمية فصفوف مسافريه، بانتظام مواعيد بلغ 97,4 فالمية، بينما فالفترة ما بعد 20 مارس عرف عدد المسافرين نوع من التراجع بسباب أزمة فيروس كورونا المستجد. بالنسبة لنقل البضائع فزمن كورونا، فالفترة ما بين 12 مارس وأواخر شهر ماي، تنقلات 6 ملايين طن من البضائع المختلفة، و4400 قطار محمل بالفوسفاط والبضائع، مع تسجيل تحسن نسبة انتظام القطارات ب12 نقطة. وكيتوقع المكتب انخفاض رقم معاملاته لسنة 2020 إلى حدود 30 فالمية بفضل أنشطة نقل البضائع واللوجيستيك. وبخصوص ميزانية الاستغلال والاستثمار لعام 2021، كتتمثل فرقم معاملات يبلغ 3,1 مليار درهم، بالإضافة إلى استثمارات تصل إلى 2,7 مليار درهم." "قطارات الخليع فزمان كورونا. تسجلو 8,8 مليون مسافر فاللول دالعام حتى ل20 مارس.. و6 مليون طن دالبضائع تنقلات بين مارس وماي"
"أقدمت مجموعة من رجال ونساء التعليم منضوين تحت لواء عدد من نقابات التعليم بإقليم تازة على محاصرة وزير التربية الوطنية والتعليم العالي والبحث العلمي، محمد حصّاد، وذلك بعد خروجه من إحدى المؤسسات التعليمية التي قام بزيارتها، إلى جانب مدير الأكاديمية الجهوية للتربية والتكوين بجهة فاس مكناس. ورفعت الحشود التي نظمت وقفة احتجاجية أمام المؤسسة التعليمية التي زارها الوزير حصّاد، شعار “إرحل” في وجه المسؤول الأول عن قطاع التعليم بالبلاد، قبل أن تتدخل عناصر الأمن والحرس الترابي تأمين الوزير الذي ظهر مبتسا في وجه الغاضبين عليه. " "داروليه الشوهة. نقابيون في تازة يحاصرون الوزير حصّاد ويُطالبونه بـ”الرحيل” والأمن يتدخل +فيديو"
"بلا بكا بلا شكا ! التمثال ديال الحوت د مهدية مازوينش و مامتقونش ! وواخا كون جاب السنسول لي مازال عندو فالدار و ركبو كان غايبقا التمثال ناقص! فحال التمثال ديال التيجيفي لي كاين حدا المحطة د التران !
كايعجبني فن النحت ، و فاش كانمشي لشي بلد عربي و لا اوروبي كانوقف و نشوف التماثيل لي كايزينو الزناقي و نصورهم و نتصور معاهم و نقرا داك الديسكريبتيف لي كايكون مكتوب حداهم ! النحت فن جميل، و من ديما كانسول راسي واش المغاربة مخاصمين مع التماثيل ؟ واش كاين شي سبب مخلينا ماعندناش تماثيل شخصيات تاريخية مثلا سواء حقيقية او ميثولوجية ؟ واش المجالس البلدية ماكاتفركش تستعمل التماثيل لاعطاء واحد الجمالية للمدن المغربية و ماشي غير الجمالية ، حتى مسألة تاريخ حيت كاين عندنا تاريخ كبير و شخصيات عظيمة دازت من هاد الارض تستاهل نتفكروها و يشوفوها وليداتنا. بالنسبة للحنكليس ديال مهدية انا شخصيا ماعجبنيش و مشيت طالعت على اعمال النحات لي فايت دار باش نعطيه فرصة قبل مانحكم عليه و لكن تاهوما ماعجبونيش ! جاوني فيهم لمسة الهواية ! مامصروعينش كيما داكشي لي كانشوف على برا ! وانا متأكدة بلي فالمغرب كاينين نحاتين لي يقدرو يخدمو خدمة متقونة و جميلة ! و لكن الديفو ماشي فالنحات بوحدو حيت هوا دار داكشي لي كايعرف يدير الديفو فمجلس المدينة لي كايكور و يعطي للعور ! و يمكن انه كايعتابر فحال هاد الاعمال خضرة فوق طعام داكشي علاش كايدوزها لاي واحد يخدمها ! في حين انه فحال هاد المشاريع خاصهم لجنة مخصصة فيها ناس كايفهمو فالفن و التاريخ بجوج باش يختارو احسن حاجة تقدر تمثل ديك المدينة و اجملها! و ينظمو طلبات عروض و يخليو ديك الساعة المنافسة الشريفة تلعب دورها باش لي غايدير شي تمثال يكون عندو ما يكفي من الكفاءة باش يتقنو." "ماعجبنيش الحنكليس ديال مهدية ماشي حيت على شكل حنكليس و لكن حيت حتى كحنكليس راه مامتقونش و خايب ! و كيما كاين تماثيل زوينة فمصر و بيروت و تونس حتى القنيطرة تستاهل شي تمثال متقون راه ماشي اللعب هذا !"
"قالت صفحة “اسرائيل تتكلم بالعربية”على “الفايسبوك” انه بعد عشرين عاما من إغلاق مكتب الاتصال الإسرائيلي في المغرب، وصل السفير دافيد غوفرين اليوم الثلاثاء إلى الرباط ليشغل منصب القائم بأعمال ممثلية إسرائيل في المغرب. وحسب نفس الصفحة سيعمل رئيس مكتب الاتصال وطاقمه، على تعزيز العلاقات في جميع المجالات، بما في ذلك كل ما يتعلق بالحوار السياسي والسياحة والاقتصاد والعلاقات الثقافية. دبا مع تجديد العلاقات الدبلوماسية بين البلدين هاد المكتب غادي يرجع يتفتح. مكتب الاتصال ديال إسرائيل اللّي كان فشارع المهدي بن بركة حسب مصدر “كود” بقا فبلاصتو ومعمّر شي مؤسسة أخرى خدمات فيه. https://www.facebook.com/173441069359976/posts/3712784465425601/?d=n" "اسرائيل لاعبة كبير وبالزربة مع المغرب. سفيرها المكلف بمكتب الاتصال وصل للرباط"
"واش تسطات واش حماقت ؟ لا ناهد رشاد ماحماقت ماتسطات ! ناهد رشاد بعقلها و عارفة راسها شنو كاتقول ! غير هي حيت نقيقية و باينة فيها قارية و مفرنسة ( من الفرنسية) يعني كاتنتامي لواحد الشريحة مجتمعية راقية نوعا ما بزاف ديال الناس استغربو من تصريحاتها الاخيرة و لي فيها بزاف ديال الميزوجينية و الاحتقار للمرأة! حنا لي غالطين ! فاش كانفكرو فالعيالات لي عندهم افكار متخلفة و غارقين فالجهل تال النغانغ! العيالات لي كايآمنو بانه المرا كائن تحت الراجل و بلي خاصها تعيش حياتها كاملة الهدف ديالها هوا طيحو فالشبكة و تمثل عليه باش تبان بنت الناس و ” المرا د الزواج ” كايصحابنا بلي هاد الافكار حكر على العيالات الفقيرات الاميات لا ! ماشي بالضرورة ! ايه بصح اذا قلت ليك هاد الافكار غايصحابك قالتهم مرا ماقارياش ! غاتتخايلها لابسة شي جلابة و گالسة شادة الحتيت مع العيالات فشي دوار ! و لكن لا ! غالاط ! كاينين فحال ناهد رشاد و بزاف هوما ! ناهد رشاد كاتمثل واحد الشريحة ديال المغربيات لي واخا قراو و وصلو و عندهم مناصب و كاينين فيهم لي ماكايعرفوش يهضرو حتى بالعربية مقادة ! و عندهم الفلوس و الطوموبيل و الدار د البحر فطاماريس و الفيلا فلوازيس و كايدوزو ليفاكونص فماربيا و لكن واخا هاد الهندقة كاملة كاتلقا عندهم جداهم معششة فالدماغ ! افكار خارجة من القرون الوسطى ديريكت  ! ماكايآمنوش بالمساواة و داكشي د الحقوق و العلاقات المتساوية و و و ! فاش كاتشوف المظهر ديالهم كايبانو ليك “حداثيات” لابسين مزيان ! الحطة من ماسيمو و الساك من گوتشي و النضاضر افليلو ! و لكن الداخل ديالهم بعيد بزاف عن الحداثة ! و لا ضربتو ضربة عند الشوافات و الفقها غادي تساطحو مع هاد النماذج ! و لا مشيتو لشي موسم فالمغرب غاتلقاو منهم جايين كايجريو جايبين المرفودة لسيدي علي و لا مولاي بشعيب من كازا و لا الرباط! للاسف الكالاخ و الميزوجينية ماخطات تا شريحة فالمغرب ! كلشي مقيوص بالكونصير ! هادشي علاش حت الفقيه لي كانتسناو بركتو … دخل للجامع ببلغتو" "دوماج! ولكن ناهد رشاد بينات لينا بلي كاينة واحد الشريحة ديال المغربيات واخا قاريات! وعندهم المناصب والفلوس وكاينة فيهم لي ماكاتعرفش تهضر تا بالعربية ولكن معششة عندهم جداهم فالدماغ! عامرين بالافكار القروسطية لي كاتحتاقر المرا"
"شد فيديو جديد ديال الميريكاني باريت شيلي لي مزوج مغربية سميتها هاجر شيلي وكيدوي بالدارجة مسرحة، البلاصة الثالثة في الطوندونس المغربي في يوتوب. الفيديو حقق كثر من نص مليون مشاهدة في نهار واخد، وبانت معاه مراتو وعاودو على نهار الخطبة ملي بغا يفاجأها ويطلب يدها بطريقة رومانسية وسط قهوة. الكوبل حلوين وكيوت وكيعاودو بطريقة زوينة مغامراتهم واليومي ديالهم، وهادشي خلا تقريبا 180 الف واحد يتبعهم في القناة ديالهم على يوتوب لي سميتها “البلان الخاوي. " "الميريكاني لي كيدوي الدارجة مزيان ولا شاد الطوندونس فاليوتوب -فيديو"
"قال خالد ايت الطالب، وزير الصحة، إن أيت طالب: الإجراءات الاحترازية التي اتخذها المغرب جنّبتنا 6000 وفاة محتملة. وأوضح ايت الطالب، خلال عرض له بجلسة الأسئلة الشفوية بمجلس النواب قبل قليل، أن “المغرب لحدود الآن يقوم بتشغيل 5 في المئة فقط من القدرة الاستيعابية لنظامنا في مجال العناية المركزة لمواجهة فيروس كورونا”. وكشف المسؤول الحكومي أن 89 حالة في الإنعاش، وأن أغلب الحالات المصابة بكورونا في المغرب تتركز في جهات الدار البيضاء سطات، ومراكش اسفي، وفاس مكناس. وقال المتحدث إن “81 في المائة حالات بسيطة ليس لها أعراض حرجة و4 في المائة في وضعية حرجة”." "وزير لصحة: الإجراءات الاحترازية اللي دار المغرب جنباتو 6000 وفاة محتملة وعندنا 89 حالة فالانعاش"
"المكتب المديري للجامعة الملكية المغربية لكرة القدم، برئاسة فوزي لقجع، كان اليوم الخميس عندو اجتماع، وذلك عبر تقنية المناظرة المرئية. وفهاد الاجتماع عاد معاذ حجي مدير المنتخبات الوطنية سابقا إلى الجامعة كمنسق عام بعد انقضاء فترة عمله ككاتب عام بالاتحاد الأفريقي لكرة القدم، فيما تم تعيين خليد مغافري ككاتب عام للعصبة. هذا، وعبر رئيس الجامعة فوزي لقجع عبر عن استعداد الجامعة الملكية المغربية لكرة القدم والعصبة الوطنية لكرة القدم الاحترافية، لمساعدة فريق اتحاد طنجة وباقي الفرق في تجاوز الظروف الصحية التي تمر بها. وذكر ببنود عقد الأهداف الذي وقعته الجامعة الملكية المغربية لكرة القدم يوم الخميس 6 غشت 2020 مع كل من العصبة الوطنية لكرة القدم النسوية والعصب الجهوية والإدارة التقنية الوطنية، للنهوض بكرة القدم النسوية. كما دعا رئيس الجامعة الملكية المغربية لكرة القدم، إلى ضرورة تطوير كرة القدم النسوية، والانخراط الفعلي في ورش الرقي بهذا النوع الرياضي.ل" "معاذ حجي ارجع للجامعة وداروه منسق عام ولقجع باغي يطور الكرة النسوية وها شنو قال على الوضع الصحي دفريق اتحاد طنجة"
"علمت “كود”، أن قاضي التحقيق بمحكمة الاستئناف بالرباط امر، مؤخرا، بايداع متهم رهن تدابير المراقبة القضائية بسبب متابعته على خلفية التزوير في وثائق ووكالات ومحاولة السطو على عقار قيمته ملايير السنتيمات. وتم التحقيق مع المتهم، حسب مصادر “كود”، من طرف المركز القضائي للدرك الملكي بالصخيرات، قبل إحالة الملف على فرقة محاربة الجريمة الاقتصادية والمالية بولاية أمن الرباط، وينسب للمتهم تزويره رقم جواز شخص متوفي وتوقيع مصحح الأمضاء." "مزور خطير طاح في يد البوليس. رجع ميت حي باش يتكا على عقار بالملايير"
"الصداع اللي ناض على الطفل اللي دخل فيد ميسي فماتش البارصا ضد اشبيلية فنهائي السوبر الاسباني الاحد الماضي بملعب طنجة ما طلع لا ولد الياس العماري رئيس جهة طنجة تطوان الحسيمة حقاش ولدو ما كاينش فالمغرب٬ ولا ولد عهد طنجة حقاش ما عندوش اصلا لولاد. الطفل اسمه عماد. باه عندو طاكسي مات غير الاسبوع اللي فات وبالضبط نهار 6 غشت. عصبة الشمال فطنجة دخلاتو حقاش عاش نفسية فشي شكل وفق ما قالت٬ غير هو هاد الطفل حل ليها مشكلة كبيرة. حقاش كلشي بغى يدخل ولدو فهاد البيعة والشرية٫ لدرجة ان واحد البامي كيشغل الكاتب العام لاتحاد طنجة كتب كيدافع على ولدو يدخل شاد فلعابة البارصا وباش ما صدقاتش ليه قال المهم دخل ولدي مع اشبيلية. شوفو على تخلف ووضاعة كيف دايرة" "الولد اللي دخل شاد فيد ميسي ما هو ولد عمدة طنجة ولا ولد رئيس الجهة. اسمو عماد وها ولد من"
"قال رشيد الطالبي العلمي، وزير الشباب والرياضة، إن فوزي لقجع رئيس الجامعة المغربية لكرة القدم، قام بتحركات داخل “الاتحاد الأفريقي لكرة القدم” المعروف اختصارا بـ”الكاف”، أزعجت خصوم الوحدة الترابية، مضيفا أن “لقجع قام بإنجازات مهمة رغم أننا نحتاج للمزيد”. وأضاف الطالبي العلمي، خلال اللقاء التواصلي الذي عقدته الجامعة الملكية لكرة القدم مع أسرة الكرة المغربية، :”أقدم التهاني لفوزي لقجع بدخوله لـ”الكاف” أزعج المنافسة وخصوم الوحدة الترابية”. وقال العلمي إن “تحركات لقجع خلقت حساد وقاموا بتوجيه السهام إلى الرئيس”، موضحا :”كمسؤول باسم الحكومة المغربية كنعطيكم المساندة المطلقة لي كاديرو”." "الطالبي العلمي: لقجع أزعج خصوم الوحدة الترابية والحكومة كاتساندو"
"علمت “كود”، أن مصالح الأمن بمدينة أصيلا تمكنت من توقيف 3 أشخاص من ذوي السوابق القضائية في الاتجار في المخدرات، متلبسين بحيازة مخدرات معدة للترويج بعدد من أحياء المدينة. وأضافت المصادر ذاتها ل”كود”، أن الموقوفين غادروا السجن منذ أيام قليلة، قبل أن يعودوا إليه وهم متابعين بنفس التهم السابقة." "بزناسة ديال الهيروين خرجو من الحبس ورجعو ليه فنفس السيمانة"
"كان نقاش علاش ما حضرش سعيد الناصري باعتبارو رئيس العصبة سعيد الناصري اللي هو رئيس فنفس الوقت للوداد لتتويج نادي الرجاء البيضاوي بالبطولة قبل ايام فكازا. طبعا مع هاد التوتر لكبير اللي كان وديما غادي يبقى بين الرجاء والوداد وهاد العام كان مضاعف حتى اخر دقيقة فالبطولة٬ تزادت حدة النقاش على هاد الحضور. بالنسبة لمصدر ودادي مقرب من سعيد الناصري ل”كود” فرئيس العصبة الاحترافية لكرة القدم ما توجهاتش ليه الدعوة. هاد القضية مردود عليها يشرح مصدر جامعي ل”كود” “هاد الهدرة ما شاداش٬ “اولا لان العصبة هي اللي نظمات” وثانيا “راه العصبة كانت حاضرة”. المصدر الودادي زاد ل”كود” نقطة اخرى وهي ان رئيس العصبة سبق وما حضرتش لتتويج اتحاد طنجة باش دات البطولة وغاب عن تتويج الفتح فالرباط كذلك. الجامعة زادت وضحات ل”كود” باللي الذرع كتعطيه الجامعة وهادا ما كان والعصبة كانت ممثلة. لكن السبب الرئيسي لهاد الصداع هو العداوة الدائمة بين الغريمين: الراجا والوداد. مصدر الحمرا ل”كود” قال “والرجاويين قالو البطولة فاسدة علاش بغاو يعرضو على الناصري؟”٬ مصدر اخر اكد ل”كود” باللي عادي جدا ما يحضرش نادي الوداد لتتويح نادي الرجاء والعكس صحيح" "علاش الناصري ما حضرش لحفل تتويج الراجا فبالبطولة؟ مصدر ودادي لـ”كود”: ما عرضوش عليه ومصدر جامعي لـ”كود”: راه العصبة للي نظمات وما عمر الناصري مشى لعند الراجا ولا الراجا جات عند الناصري وهادا ما كان وهو ما حضرش لتتويج لا طنجة ولا الفتح"
"جد الرسول صلى الله عليه وسلم نهار هجم عليهم أبرهة الحبشي بالجيش العرمرم والأفيال ديالو، ماهبطش تحارب مع أبرهة أو قاطع المنتوجات الحبشية، بل فقط طلع للجبل وريح يتفرج مع راسو وقاليهم للكعبة رب يحميها، وحسب القصة لي قرينا في المدرسة فراه رب الكعبة حماها من أبرهة الحبشي وفيلته،( من بعد ريبوها المسلمين غير بيناتهم بحال الحجاج والقرامطة)، جد الرسول قبل ماتنزل الرسالة عليه كان مآمن بأن الله قادر يحمي البيت ديالو، إذن كيفاش هاد المومنين ديال فايسبوك مابقاوش تايقين في قدرة الله عز وجل في أنه قادر يحمي رسوله المصطفى من سخرية ونقد الرسامة ديال الكاريكاتيور في فرنسا. بالنسبة ليا وحسب فهمي لقدرة الله وحسب داكشي لي قالت ليا الواليدة ولي شرح لينا أستاذ الإجتماعيات عوض سشرح لينا الدرس، أن الله هو القادر والقوي، وأمم كثيرة دازو خسف بيهم الأرض، وهو لي حمى الرسول من عملية الإغتيال لي دبروهاليه قريش، وحسب الواليدة داز من حداهم ماشافوهش، من خلال هاد الأحداث لي دازو ولي مآمنين بيها ملايين المسلمين إذن فراه الله قادر يحمي الرسول ديالو بعدة طرق لا يعلمها إلا هو سبحانه، إذن مكاين لاش أن صفحات قاطع يا مقاطع تنوض تقاطع منتوجات أغلبهم مكيعرفهاش وعمرو شراها من أجل نصرة رسول الله، هادشي نوع من التهريج أكثر منه غيرة على الرسول وإيمان به. مقاطعة المنتوجات الفرنسية راها نوع من الشرك بالله عز وجل، لأن الله قادر يحمي الرسول ديالو ماواقفش على المغاربة يحميوه، ونصرة الرسول تكون بإتباع تعاليمه السمحة ماشي بمناصرة الإرهاب والدفاع عليه، لأن أغلب هادو لي مسميين راسهم مقاطعين راهم في نفس الوقت لم يدينوا ماقام به المسلم الشيشاني غيرة على رسول الله، وبالنسبة لبزاف منهم هاداك هو الراجل لأنه لا يعرف في الحق لومة لائم، وبزاف منهم عبرو على هادشي في المنشورات ديالهم وكاين لي طبعا خلاها في قلبو ماتعرف يتعكسو معاه على الفيزا، غير هو راه ماجاتش تقاطع منتوجات بلاد ونتا شاد الصف على القنصلية باش تدفع الفيزا." "مقاطعة المنتوجات الفرنسية راها نوع من الشرك بالله والعياذ به"
"علنات المكتبة الوطنية بللي غاتبقى خدامة مع الناشرين والطابعين والمؤلفين حتى فهذ الفترة ديال حالة الطوارئ، وغاتقدم خدماتها ليهم، وخصوصا المتعلقة برقم الإيداع القانوني والترقيم الدولي (ردمك، ردمد)، وماغايتوقفوش هذ الخدمات واخا كاينة حالة الطوارئ الصحية اللي فرضها تفشي فيروس “كورونا” المستجد. وأكدات إدارة المكتبة الوطنية، فبلاغىليها حصلات “كود” على نسخة منو، بللي غايبقى فريق العمل فخدمة هذ الناس ورهن الإشارة ديالهم بفضل تقنية العمل عن بعد، وخصصات عنوان إلكتروني باش تجاوب على استفساراتهم وتساؤلاتهم." "المكتبة الوطنية كتواصل خدمتها مع الناشرين والمؤلفين عن بعد"
"اختارت المغنية ماريا نديم أنها تفرش وحدة من المتابعات ديالها على حسابها في انستكَرام، لي سيفطات ليها ميساج قالت ليها ما كرهتش نتزوج بطليقك. ماريا نديم شاركت سكرين من الرسالة لي وصلاتها على خاصولي حا فيها “ختي كنتكلم بصراحة مكرهتش نتعرف على طليقك لأنه فعلا كيعجبني هادي مدة”. وهادي مدة ماريا نديم علنات الطلاق ديالها من راجلها اللبناني كاظم شماس، لي كانت عايشة معاه قصة حب، وكانو احتافلو بزواجهم في عرس أسطوري. https://www.instagram.com/p/CMFuJMQHxkZ/?igshid=flpscqiy1yi2" "ماريا ناديم فرشات متتبعة قالت ليها بغات تزوج باللبناني اللي طلقات – تصويرة"
"شرفات أفيلال، كاتبة الدولة المكلفة بالماء سابقا، شادة راحة نفسها من بعد الاعفاء ديالها من منصبها غشت الماضي.  أفيلال لي معروف عليها الأناقة والجمال، عاطياها غير للسبور والحركة. وهاد الساعة السيدة مرتاحة و”هيلتي”." "شرفات أفيلال محافظة على لاطاي من بعد إعفاءها من منصبها الوزاري – صورة"
"أعلنت وزارة الداخلية فبلاغ لها، اطلعت عليه “گود”، بأن حركة حافلات نقل المسافرين بين المدن ستتوقف ابتداء من الساعة الأولى من صباح يوم الثلاثاء المقبل، وذلك مع بدء سريان حالة الطوارئ على مستوى التراب الوطني. وأشار البلاغ بأن جميع المسافرين عليهم التنقل قبل متم يوم الثلاثاء القادم، وذلك فإطار الإحترازات التي تقوم بها السلطات المختصة للحد من تفشي فيروس كورونا المستجد. هذا وبدأت السلطات المحلية داخل كل أقاليم المملكة، مساء اليوم الجمعة، بتنفيذ تدابيرها واجراءاتها المتعلقة بتنزيل قرار وزارة الداخلية فرض حالة الطوارئ الصحية الذي اتخذته أمس الخميس، حيث انتشرت القوات العمومية بشوارع المدن، في أفق توقف حركة المسافرين وتنقل الأسخاص بين المدن. الداخلية قالت باللي ممكن تتصرف فوسائل النقل حسب الحاجة. طبعا القرار خدا فعين الاعتبار مساحة المغرب. اللي خارج من العيون او بعد بحال الداخلة عطاو الوقت حتى يوصل" "الداخلية: ما بقى ترانسبور من هاد النهار"
"خدات مجموعة “الضحى” جائزة Bruno Koné ك”أفضل منعش عقاري فإفريقيا”، فالمنتدى الدولي للإسكان الاجتماعي والاقتصادي FILOSES فأبيدجان فالكوت ديفوار. هذ الجائزة خداتها “الضحى” باسم وزير البناء والإسكان والتخطيط الحضري الحالي للكوت ديفوار، وتعطات من كرف الغرفة الوطنية للمطورين والبنائين المعتمدين فالبلاد. وهذ الجائزة تعطات لمجموعة انس الصفريوي، لسهرها على التنمية فبلدان إفريقيا جنوب الصحراء، واللي كانت أول مجموعة مغربية كتاخد مكانة إقليمية من 2012، والتزمات بإظهار خبراتها فاستراتيجية تطوير الإسكان فإفريقيا، ودارت مناطق عمرانية كثيرة فبلادات مختلفة. ومن خلال فروعها فإفريقيا، طلقات “الضحى” برامج اقتصادية لتشييد الاف الوحدات السكنية، فالكوت ديفوار، والسينيكَال، وغينيا كوناكري، وغيرها.. بمجموع 35000 وحدة سكنية. " "الضحى خدات جائزة Bruno Koné كافضل منعش عقاري فإفريقيا"
"علن الاتحاد البريطاني للتنس، أن الحسناء “ماريا شارابوفا ” المصنفة الأولى عالميا سابقا، غادي تشارك فبطولة “برمنجهام” على الأراضي العشبية استعدادا لبطولة “ويمبلدون”. وغادي تقام بطولة برمنجهام  ففترة 18-24 يونيو  ، وكتعتابر مميزة بالنسبة للاعبة الروسية، حيت غادي تكون المشاركة الأولى ليها على الأراضي العشبية، من بعد ما وصلات لنهائي وي”مبلدون” في 2015. وكانت البطلة الفائزة بخمسة ألقاب في البطولات الأربع الكبرى ، مقدراتش تستاعد مستواها  بعد إيقافها العام الي فات ، بسبب المنشطات وجرات على مدربها “سفين جرونفيلد” حيت خرجات من الدور  اللول لبطولة “إنديان ويلز” الشهر الماضي. وغادي تشهد بطولة برمنجهام مشاركة أكثر من لاعبة بارزة، منهم الإسبانية “جاربين موجوروزا” والبريطانية “جوهانا كونتا” والتشيكية “بترا كفيتوفا” ." "البوگوصة ماريا شارابوفا راجعة وغاتشارك فبطولة “برمنگهام”"
"قالت مواقع  اوروبية مهنية مختصة  اليوم ان المناقصة اللي دار المكتب الوطني المهني للحبوب و القطاني  للشركات الا بغيو يجيبو  اكثر من 336  الف طن من القمح القاسي الامريكي   موجه للمغرب فشلات و داز الاجل اللي هو 28 شتنبر وتا شركة ماتسوقات او دارت عرض. المناقصة تدرات كالعادة لاستيراد القمح الامريكي باش توصل المغرب 31 شهر طناش ولكن  تا شركة اوروبية او غيرها ماعبرات على الاهتمام.. اوا نتسناو شي بلاغ صحفي  او تفسير لهادشي.. للتذكير ف هاد المكتب هو تحت وصاية وزارة الفلاحة و مسير من طرف مجلس اداري نصو من الادارة و نص الاخر من المهنيين العاملين ف هاد القطاع." "واش كاين شي تفسير؟ فشل مناقصة ديال استيراد 336 ألف طن من القمح الأمريكي"
"ظهر حميد شباط، الأمين العام السابق لحزب الاستقلال والعمدة السابق لمدينة فاس، في أحد الشوارع بمدينة إسطنبول التركية. شباط بان البارح غادي يصلي صلاة الجمعة بعدما التقى مع أعضاء من غرفة التجارة والصناعة والخدمات بمكناس. وقال عضو من غرفة التجارة والصناعة والخدمات في “لايف” نشره على صفحته الخاصة بموقع التواصل الاجتماعي: “مني عيطنا لسي حميد باش نشوفوه دار معانا نمشيو معاه نصليو صلاة الجمعة مجموعين معاه”.  وأضاف أن شباط وصاهوم على الثقة في الملكية والوطن والشعب، وجددا لهم تأكيده على أن الملكية فيها الخير الكثير للبلاد، وقاليهوم “راه يلا خطاتنا الملكية غادي تكون عندنا مشاكل مع بعض المرتزقين”. يشار إلى أن حميد شباط كان خوا المغرب وقرر يستقر بين مدينتي دوسلدورف الألمانية وإسنطبول التركية. السيد خوا المغرب ومرة مرة كيمشيو عندو ولادو يشوفوه. كاين هضرة كتقول أنه غادي يرجع للساحة السياسية لكن مقرب منه كذب هادشي وقال أن السيد سالا ومشا يرتاح ويديها ف الصحة ديالو ومقابل دبا مشاريع ديالو وكيدير الرياضة باستمرار." "سكوب.. حميد شباط بان البارح غادي يصلي صلاة الجمعة ف إسطنبول وها معامن تلاقا وها آش قال على الملكية -فيديو حصري"
"بعد الفاجعة التي أودت بحياة 7 أشخاص ضواحي تارودانت. اهتزت الجماعة القروية “أمسمرير” التابعة ترابيا لإقليم تنغير أمس الخميس على وقع نبأ وفاة راعي غنم جرفته سيول وادي “أقا نوارك”. وقالت مصادر محلية، إن الهالك الخمسيني كان كيرعى الغنم ديالو قبل أن تباغته السيول الجارفة التي ضربت دوار “إمي نوارك” بالجماعة القروية المذكورة، مشيرة إلى أن السلطات المحلية تدخلت لانتشال جثة الهالك. " "ضحية اخرى للواد ف تنغير"
"البارح مات الممثل المغربي الكبير عبد الله العمراني، والموت ديالو شكلات صدمة بين الجمهور لي كيحبو وبين صحابو الممثلين والفنانة. صور العمراني داعت في مواقع التواصل الاجتماعي وبزاف أشادو بالتفاني ديالو في الخدمة وكيفاش كان ضريف وداخل سوق راسو. من بين الفنانة لي تأسفو على رحيلو رشيد الوالي، وحسن الفد، وايكو وسعد لمجرد وزيد وزيد. " "وفاة عبد الله العمراني خلا الحزن منتشر بين الفنانين -صور"
"بحال ديما، جهة كازا سطات هي اللي سجلات اكبر عدد دالإصابات بفيروس كورونا المستجد، اليوم تقاسو فيها 478، و409 كلهم فمدينة كازا. والوفيات اليوم كثار، أكبر نسبة كانت فكازا سطات ب8 وفاة، بعدها 6 فكل من مراكش آسفي وطنجة تطوان، ثم تسجلو 4 ففاس مكناس وفدرعة تافيلالت، ووفاة وحدة فالجهة الشرقية. أما أعلى نسبة ديال حالات الشفاء المعلن عنها كانت كانت اليوم فجهة فاس مكناس (216)، بعدها بني ملال خنيفرة اللي سجلات 92. وهذو باقي المعطيات المتوفرة المتعلقة بالوضعية الوبائية فالجهات والأقاليم: على المستوى الوطني:  46313 حالة (1510+) – 743 وفاة (29+) – 31576 شفاء (574+) – 13994 حالة نشيطة. على مستوى الجهات والأقاليم: جهة كازا سطات: جات فالمركز اللول ب 12838 حالة (478+) – 51 وفاة (8+) – 2322 شفاء – 284 حالة نشيطة. الأقاليم: المحمدية 331 (20+)، مديونة 167 (6+)، النواصر 90 (22+)، بنسليمان 85، سطات 68 (15+)، برشيد 65 (4+)، الجديدة 35 (2+)، سيدي بنور 11.  عمالات كازا (1882 إصابة فالمجموع) (409+) : البرنوصي 628، عين السبع الحي المحمدي 302، آنفا 282، مولاي رشيد 259، عين الشق 120، بن مسيك 100، الحي الحسني 96، الفدا 95. آخر تحديث: الأحد 6 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، بالإضافة للإصابات الجديدة فالأقاليم والوفيات الجديدة). جهة طنجة تطوان الحسيمة: جات فالمركز الثاني ب8769 حالة (129+) – 192 وفاة (6+) – 7329 شفاء (100+) – 1248 حالة نشيطة. الأقاليم: طنجة 6566 (65+)، العرايش 548 (11+)، تطوان 840 (35+)، وزان 114، الحسيمة 167 (16+)، شفشاون 19 (2+). آخر تحديث: اليوم الأربعاء مع 18:00. جهة مراكش آسفي: جات فالمركز الثالث ب7438 حالة (240+) – 192 وفاة (6+) – 3603 شفاء – 2133 حالة نشيطة. الأقاليم: مراكش 4247 (165+)، آسفي 773، الرحامنة 312 (3+)، الحوز 264، قلعة السراغنة 107 (58+)، شيشاوة 39، الصويرة 30 (10+)، اليوسفية 66.  آخر تحديث: الأربعاء 12 غشت مع 18:00. (باستثناء مجموع الإصابات والإصابات الجديدة اللي علناة عليها الوزارة اليوم، بالإضافة لعدد الوفيات الجديدة والإصابات الجديدة فالأقاليم). جهة فاس مكناس: جات فالمركز الرابع ب6990 حالة (147+) – 114 وفاة (4+) – 5568 شفاء (216+)- 1308 حالة نشيطة. الأقاليم: فاس 4772 (91+)، مكناس 736 (27+)، صفرو 416 (14+)، تازة 339 (4+)، الحاجب 239، مولاي عقوب 143، تاونات 148 (5+)، إفران 77، بولمان 120 (6+). آخر تحديث: اليوم الأربعاء مع 18:00. جهة الرباط سلا القنيطرة: جات فالمركز الخامس ب4307 حالة (178+) – 12 وفاة – 688 شفاء – 85 حالة نشيطة. الأقاليم: الرباط 305 (30+)، سلا 245 (34+)، الصخيرات تمارة 151 (21+)، القنيطرة 62 (59+)، الخميسات 22 (7+)، سيدي سليمان 1 (15+)، سيدي قاسم 1 (12+). آخر تحديث: الخميس 11 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، بالإضافة للإصابات الجديدة فالمجموع وفالأقاليم). جهة درعة تافيلالت: جات فالمركز السات ب1637 حالة (122+) – 34 وفاة (4+) – 961 شفاء (9+) – 616 حالة نشيطة. الأقاليم: ورززات 830 (16+)، ميدلت 151 (10+)، تنغير 93 (1+)، الرشيدية 482 (95+)، زاكَورة 81. آخر تحديث: اليوم الأربعاء مع 18:00. جهة بني ملال خنيفرة: جات فالمركز السابع ب1607 حالة (82+) – 14 وفاة – 547 شفاء (92+) – 1044 حالات نشيطة.  الأقاليم: بني ملال 902 (58+)، آزيلال 214، الفقي بنصالح 172 (11+)، خنيفرة 149، خريبكَة 170 (13+). آخر تحديث:  اليوم الأربعاء مع 18:00. جهة العيون الساقية الحمرا: جات فالمركز الثامن بـ945 حالة (20+) – 1 وفاة – 829 شفاء – 36 حالة نشيطة. الأقاليم: العيون 763 (20+)، طرفاية 97، بوجدور 4، السمارة 0. آخر تحديث: الأربعاء 5 غشت مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، بالإضافة لعدد الحالات الجديدة). الجهة الشرقية: جات فالمركز التاسع ب820 حالة (27+) – 15 وفاة (1+) – 591 شفاء (12+) – 214 حالة نشيطة. الأقاليم: وجدة أنكَاد 271 (6+)، بركان 78 (7+)، الناظور 105 (8+)، جرادة 157 (1+)، الدريوش 28، تاوريرت 43 (1+)، كَرسيف 67 (4+)، فكَيكَ 23. آخر تحديث: اليوم الأربعاء مع 18:00. (باستثناء مجموع الإصابات اللي آخر مرة كشفات عليه المديرية كان ف17 يوليوز) جهة سوس ماسة: جات فالمركز العاشر ب513 حالة (78+) – 11 وفاة – 184 شفاء – 318 حالة نشيطة.  الأقاليم: أكادير إداوتاوتنان 252 (27+)، إنزكَان آيت ملول 111 (13+)، اشتوكة آيت باها 20، طاطا 25 (25+)، تارودانت 30 (1+)، وتيزنيت 35 (12+). آخر تحديث: اليوم الأربعاء مع 17:00. جهة كَلميم واد نون: جات فالمركز حضاش ب204 حالة (2+) – 5 وفاة – 166 شفاء – 31 حالات نشيطة. الأقاليم: طانطان 100 (2+) – كَلميم 76 – سيدي إفني 22 – آسا الزاكَ 7.  آخر تحديث: لبارح الثلاثاء مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، بالإضافة لعدد الحالات الجديدة) جهة الداخلة واد الذهب: جات فالمركز اللخر ب239 حالات (7+) – 1 وفاة – 90 شفاء (2+) – 148 حالة نشيطة. الأقاليم: واد الذهب 237 (7+) ، أوسرد 2.  آخر تحديث: اليوم الاربعاء مع 18:00. " "حصيلة كورونا فالأقاليم والجهات: 478 تصابو و8 ماتو فجهة كازا.. و216 تشفاو اليوم ففاس مكناس"
"سميرة سعيد غادية وكترجع الشباب وتصغار وهادشي كيبان مل مرة كتحط تصويرة على حسابها في انستكَرام فين كتشارك بعض النشاطات من يومياتها. سميرة سعيد، المغربية لي كتعيش في مصر ومتبعها 2.5 مليون واحد في حسابها، قالت أن الحجر الصحي عاونها باش ترجع للرياضة وفي نفس الوقت تاكل اقل. وشاركت سميرة سعيدة فيديو وهي فوق الآلة الرياضية كدير رياضة السبينينگ Spinning، وكتبان باقية محافضة على اللياقة والرشاقة ديالها. " "غادية وكتصغار.. سميرة سعيد: الحجر الصحي شجعني على الماكلة قل والرياضة كثر -فيديو"
"المحكمة الإدارية فالرباط صدرات حكمها  بعزل أحميدة محجوبي من رئاسة المجلس الإقليمي لتاوريرت. محاكمة رئيس المجلس الإقليمي دتاوريرت المنتمي للبيجيدي، بدات عام 2016، بعدما تقدم مجموعة ديال اعضاء المجلس الإقليمي بشكاية لعامل الإقليم كيقولو انه متورط فتزوير مقررات رسمية. وبناء على هادشي عامل تاوريرت طلب من المحكمة الإدارية بالرباط تعزل رئيس المجلس الإقليمي لتاوريرت." "المحكمة الادارية عزلات رئيس المجلس الاقليمي دتاوريرت بسباب التزوير"
"علمت “كود”، أن النيابة العامة بمحكمة الاستئناف بالدارالبيضاء أمرت مؤخرا مصالح الشرطة القضائية الإقليمية بابن سليمان بتعميق البحث مع متهمين بأفعال جنائية، من بينهم متهم يعمل ضمن الدرك الملكي. وجاء توقيف المتهمين، حسب مصادر “كود”، بعد الاعتداء الجسدي بالسلاح الابيض سرقة اموال بارون مخدرات بمنطقة الكارة على يد المتهمين في إطار تصفية الحسابات بين عصابات الاتجار في المخدرات بالمنطقة." "جدارمي بالنهار ومافيوزي بالليل باش يشرف على تصفية الحسابات بين بارونات المخدرات"
"جاء فخبر ورداتو صحيفة “جورنالي دي ليكو” الإيطالية، أن شابة مغربية فعمرها 25 عام، مقيمة فمدينة “ليكو”، اضطرات مع شريك حياتها الإيطالي وهو فنان تشكيلي معروف فالمدينة، اللجوء للقضاء باش يقدرو يتزوجو، بعدما رفضات القنصلية المغربية فميلانو هادشي، بداعي أن قوانين مدونة الأسرة كترفض زواج المغربية المسلمة بالزوج غير مسلم. وقالت الشابة المغربية في تصريح لنفس الصحيفة ، أنها عندها أمل كبير فموافق المحكمة على طلبها، بعدما رفضات سلطات بلادها الأصلي توافق على زواجها ، إلا في حالة ما إعتانق شريكها الإسلام، وهو الأمر لي كيعارضوه بجوجهم بشدة، وقالت أنها حاولات تنقع المسؤولين فالقنصلية، بأن الدين بالنسبة ليها سواء كان إسلام أو غيرو ، فراه مكيشكلش أي اعتبار فحياتها، وأنها مغايمكنش تتنازل عن ما سماتو ب “نمط الحياة الغربية” الي قامت بإختيارو لراسها." "القنصلية المغربية فميلانو دارت العصا فالرويضة لمغربية باغية تزوج طالياني ماسلمش والأخيرة توجهات للقضاء الإيطالي باش ينصفها"
"المدير العام للأمن الوطني ومراقبة التراب الوطني عبد اللطيف الحموشي وافق على شغلو. خدام ومتبع كل التفاصيل. اليوم الثلاث دار فنهار واحد على كيفاش كيخدم البوليس زمن “كورونا” ففاس ومكناس والخميسات والقنيطرة. شاف كلشي وغفل هاد المدن باش يعرفهم كيفاش كيخدمو. كيفاش دايرين مع هاد الجايحة

الحموشي زار نقط المراقبة الأمنية بمدينة فاس، سواء تلك الموجودة في المحاور الطرقية الرئيسية أو التي توجد داخل بعض الأحياء الشعبية، طبعا سمع لإفادات الشرطيين المكلفين بالمراقبة، وطالع على حصيلة عمل التطبيقات المعلوماتية التي وضعتها المديرية العامة للأمن الوطني رهن إشارة موظفيها لضمان تدبير التنقلات الاستثنائية وحتى هاديك المخصصة لللي كيخرقو الحجر الحموشي لبس التوني دالامن بحالو بحال كاع البوليس. هاد الزيارات بداها من فاس ومن بعد داز لمكناس غاد لخميسات وسالاها بالقنيطرة. سبق ليه دار زيارات لكازا والرباط والمحمدية. الزيارات كتشوف كيف داير الامن دابا وكيشوف واش موجد لما بعد 10 يونيو. السيد واقف على شغلو." "الحموشي واقف على شغلو. فنهار واحد زار 4 دالمدن باش يشوف الامن زمن كورونا: تصاور"
"80 قطري كانو حاصلين فالمغرب رجعو لبلادهوم. هادشي كشف عليه “Thepeninsulaqatar” الذي يعتبر ثالث أكبر موقع فالشرق الأوسط. هاد القطريّين جاو في رحلة تجارية، وذلك في إطار الجهود اللي كتبدلها دولة قطر باش ترجع المواطنين ديالها العالقين ببعض الدول. وقالت لولوة الخاطر، المتحدثة الرسمية باسم اللجنة العليا لإدارة الأزمات، أن هاد المواطنين القطريّين دخلو لبلادهوم، وداوهوم للمرافق المخصصة، مشيرة إلى أن هاد العملية تعتبر الثالثة من نوعها، وترافقها التدابير الاحترازية. وكشفت هاد المسؤولة القطرية أن هاد العملية سبقاتها جوج رحلات تجارية أخرى ترحل فيها 400 قطري كانو حاصلين ف الأدرن، مشيرة إلى أن قادم الأيام غادي يتم ترحيل قطريين آخريرن مزال حاصلين ف الجزائر وتونس. https://www.thepeninsulaqatar.com/article/21/04/2020/80-Qataris-return-from-Morocco-under-State-s-repatriation-efforts" "كورونا.. 80 قطري كانو حاصلين فالمغرب رجعو لبلادهوم"
"في الصراحة هاد المؤثرات ديال انسگرام خاصهم فعلا شي واحد حكيم لي يرد ليهم عقلهم بلاصتو عوض هاد الهبال لي كيديرو في راسهم وفي الناس. عبير براني المؤثرة لي ما في الواقع ماكثأتر في حتى واحد، خرجات في عز الأزمة ديال جايحة كورونا، وقالت للناس تابعوني في كونط جديد باش تربحو هدايا. عبير البراني يمكن تقطع عليها الصرف ديال الاشهارات وعوض تعاون بلادها ولو غير بالنصيحة، داخلة جبهة باغة تجمع الفولوورز باش تشد المارشيات وتخلص على ظهر الناس. " "حشومة هادشي.. فالوقت لي مشاهير العالم كيعاونو بلاداتهم فزمان كورونا.. عبير براني مامسوقاش وكتجمع فالفولوورز"
"لمغاربة خاصكوم تردو ساعتكوم للقديمة بتأخير ستين دقيقة. نهار الاحد جاي مع الثلاثة ديال الصباح ماتنعسوش وبقاو فايقين تا تردوها عاد نعسو، هادشي لي قالتو الوزارة مع الثلاثة ديال الصباح ماشي قبل وماشي بعد!." "ليلة الاحد الجاي قادو سوايعكوم ورجعوها للقديمة"
"أشرف حكيمي، لاعب المنتخب الوطني ودورتموند الألماني دوز ماتش كبير البارح السبت فالماتش، اللي جمع فريق دورتموندا ببروسيا مونشگلادباخ، برسم الجولة 25 من منافسات البوندسليگا. ونجح اشرف حكيمي في تسجيل هدف الفوز في الدقيقة 71 بعدنا كان فريقه متعادلة بواحد لواحد، ليقود فريقه إلى فوز مستحقا بجوج لواحد. اللاعب المغربي كعادته أظهر فنيات عالية في جميع أطوار المباراة، الشيء اللي خلا عبارات الثناء تنهال عليه من بعد الماتش، خصوصا من قبل الصحافة الألمانية. وتقدم البلجيكي ثورغان هازارد بهدف لدورتموند في الدقيقة الثامنة لكن لارس ستيندل أدرك التعادل لگلادباخ في الدقيقة 50. وبهاد الفوز، ارتقى دورتموند إلى الصف الثاني فالبوندسليگا برصيد 51 نقطة، بفارق نقطة واحدة فقط من المتصدر بايرن ميونيخ الألماني." "بفضل حكيمي دورتموند ولى الثاني فالبوندسليگا"
"  أفاد مصدر مطلع ل”كود” أن العمليات الأمنية المشتركة التي تقوم بها مصالح المنطقة الإقليمية للأمن ببوجدور من أجل تنزيل قرارات حالة الطوارئ الصحية بالمدينة حفاظا على الصحة العامة، أسفرت عن عدة إيقافات. وأوضح المصدر أن مساء الجمعة شهد إيقاف ما مجموعه ثمانية أشخاص أعمارهم تتراوح ما بين 21 و44سنة، بكل من حي مولاي رشيد، وحي الأمير مولاي عبد الله، ثم حي أم المحار، وحي السلام، بالإضافة لشارع المرحوم بابي، من أجل خرق مقتضيات حالة الطوارئ الصحية، لعدم توفرهم على شهادة التنقل الاستثنائية. وتم إخضاع جميع الموقوفين لتدابير الحراسة النظرية لفائدة البحث والتقديم أمام النيابة العامة المختصة." "كورونا.. إيقاف 8 خرقو حالة الطوارئ الصحية فبوجدور"
"باحثون طورو مرحاض جديد كيدفع الناس باش يخرجو منو خلال 5 دقائق، باش ينقصو من مضيعة الوقت في فترات الاستراحة الطويلة في البيروات وبلايص الخدمة. المصممون ردو المرحاض مايل ب 13 درجة باش يولي غير مريح وغير ضار في الوقت نفسه، باش لي دخلو للطواليط يخرجو منو دغيا. هاد المليان كيخلي الواحد بحالا گالس قفازي هادشي لي كيساهم في زيادة الضغط على الرجلين، والواحد كيعيا دغيا وينوض بحالو عوض مايبقى مضيع الوقت فوالو." "حتى طواليط مابقاتش بيت الراحة.. مرحاض جديد كيجري على الناس من بعد 5 الدقايق"
"ماعطاش قاضي التحقيق فاستئنافية كازا للصحافي سليمان الريسوني السراح المؤقت، ورفض طلب متابعتو فحالة سراح، اللي كانو تقدمو بيه الدفاع ديالو، ولبارح الاثنين. والاثنين كانت عند الصحافي سليمان الريسوني أول جلسة دالاستنطاق التفصيلي حول تهم متعلقة ب”الاعتداء الجنسي والاحتجاز”، فحق شاب مثلي يدعى محمد آدم، واللي سالات بأمر قاضي التحقيق بالمواجة بين المتهم المشتكى به. وجلسة التحقيق الجاية، اللي غاتكون فيها المواجهة، غاتجي ف9 شتنبر، وغيمكن يحضرو فيها الشهود." "المحكمة رفضات تعطي للريسوني السراح المؤقت"
"قال عبد الاله بنكيران، الأمين العام لحزب العدالة والتنمية، إنه كان يظن أن الملك محمد السادس له رغم في أن يكون بعض الأشخاص في الحكومة، لذلك انتظرت اخنوش لمدة شهر، ” ولكن ماجاش اخنوش جاب شروط اخرى”. وبخصوص الجدل حول تصريحات الطالبي العلمي، التي وصف فيها العدالة والتنمية بأنه يسعى لتخريب البلاد، قل بنكيران :”قليل الحياء هاد الطالبي العلمي وراه الفساد هو لي كيخرب البلاد، والرد كان خصو يكون اقوى”. بنكيران قال بلي معجبوش الحال فاش العثماني تراجع وماقدش على معركة التصريحات، مضيفا :” واخا طيح الحكومة شنو يوقع فملك الله”." "بنكيران: الطالبي العلمي قليل الحياء وراه الفساد هو كيخرب البلاد ماشي البيجيدي"
"بعض الرجال مراض كثر من القياس. واحد في البنگلاديش قرع لمراتو شعرها حيت لقا زغبة فالفطور. الجريمة البشعة لي ارتكب فحق مراتو خلات البوليس يعتاقلوه، ودابا غادي يدخل للحبس يتربا. وفي التفاصيل، الراجل لقى شعرة في الروز بالحليب وبلا عكز عليه ناض صحة قرع ليها شعرها بماكينة ديال الحسانة، واتهمها أنها كتحط ليه ماكلة موسخة. دابا هاد المريض كيواجه الحبس لمدة 14 العام بتهمة “التسبب طوعا في أذى حاد إلى شخص”، وتهمة جريمة “خدش الحياء”." "ولايني مريض هذا.. راجل قرع لمراتو بعدما لقى زغبة من شعرها فالماكلة"
"حساب “insane luxury” على انستگرام، المتخصص فالحاجات الفاخرة، حط تصويرة ديال الملك محمد السادس، وقال انه يضع ساعة يدوية ناذرة، وباهظة الثمن للماركة السويسرية العالمية “Patek Philippe”. وحسب نفس الحساب، يقدر ثمن هاذ المگانة ب 1,200,000.00 دولار، وفيها سمطة ديال الذهب البيض 18k، ومنبتة 893 دياماند كيوزنو تقريبا 4468 قيراط. " "بالصورة. الملك محمد السادس ضارب فيديه ساعة ساوية 1,200,000.00 دولار"
"حادث نيس الارهابي اللي وقع اليوم فالصباح ارتفعت حصيلتو الى 3. فقد نقلت وسائل اعلامية فرنسية ان جوج من ضحايا هجوم بموس داخل كاتدرائية “نوتردام” وسط المدينة الفرنسية٬ تعرضو للدبح فالداخل، يتعلق الامر بمرا وبحارس الكنيسة. اما الضحية الثالث وفق وسائل الاعلام الفرنسية قد توفي حتى خرج من الكاتردائية. هاد الضحية مرا كانت هربات لبار قريب ولكن ماتت متأثرة بالحرج. اما مول الفعلة الداعشي فضربوه البوليس وباش شدوه٬ تضيف وسائل الاعلام الفرنسية٬ بقى كيغوت “الله اكبر”. هاد السيد تشد ودابا راه فالصبيطار. https://www.facebook.com/1292968250744243/posts/4548050258569343/?vh=e&d=n" "حادث نيس الارهابي. الداعشي دبح جوج فالكنيسة والثالث مات فالزنقة وباش شدوه البوليس بقى يغوت “الله اكبر”"
"الرياضية الألمانية أليس شميث اللي فعمرها 20 عام هي وحدة من أكثر لاعبات القوى جمالا فالعالم، وكتمثل المنتخب الألماني فألعاب القوى.   شميث بجسمها المتناسق كتعتبر وجه تجاري لبزاف ديال منتجات الملابس الرياضية.   وكتخصص الألمانية فمسابقات الجري للمسافات القصيرة (200-400-800 متر) وربحات مع الفريق الألماني في  2017 بالميدالية الفضية في بطولة أوروبا للناشئين.  " "الزين والديسيبلين.. هادي أجمل رياضية فألعاب القوى فالعالم – تصاور"
"  سفير المملكة المغربية فأستراليا ونيوزلندا، كريم مدرك، خوا التيران فأستراليا وجا لمدينة العيون على هامش إنعقاد منتدى المغرب ودول جزر المحيط الهادي، يومي 27 و28 فبراير الجاري.  علاش جا وشكون جابو ؟ وفهاد التوقيت بالضبط. هاد الأمر ما مفهومش خصوصا وأن هاد الفترة تشهد احتفالات البوليساريو ب27 فبراير، بحيث كتحاول دائما ترفع شرويطتها على بنايات وغيرو فدول العالم باش تسجل موقف وتروجو إعلاميا. وهادشي كديرو دائما فأستراليا ونيوزلندا وهادشي عارفو سفيرنا.  سفيرنا كريم مدرك ختار يجي يتسارى فالعيون ويدوز يومين مفوج وخلا البوليساريو دير ما بغات، إذ قامت بنصب شرويطتها فكل من بلدية ليكارت فسيدني، و فمقرات ديال نقابات  وبلديات وغيرو فميلبورن وبالارات و جيلونكَ.  هذا جانب كيوضح “تقصير” فالدبلوماسية المغربية فهاد المنطقة لي كنخوضو فيها خرب ضروس بسباب الفوسفاط." "سفير المغرب فأستراليا خوا التيران والبوليسايو علقات شرويطتها عندو"
"كشف بنعتيق الوزير المنتدب لدى وزير الشؤون الخارجية والتعاون الدولي المكلف بالمغاربة المقيمين بالخارج وشؤون الهجرة، اليوم الأربعاء بمراكش، أنه كاين أزيد من 8 آلاف طبيب مغربي عبر العالم، وكاين 500 الف منهم عندو شواهد عليا وكاين لي عندو مناصب فصناعة القرارت العلمية والسياسية وحتى الاقتصادية. وأبرز الوزير اللي كان كيهضر خلال افتتاح اشغال المنتدى العالمي ديال الهجرة والتنمية اللي غادي يستمر ل3 ايام أنه كاين 5 ديال مليون مهاجر مغربي فالعالم وكيشكلو ما يقارب 13 فالمائة من المواطنين، مشيرا إلى أنهم يساهمون كل عام ف7 فالمائة من الناتج الداخلي الخام. وزاد الوزير الاتحادي بتعتيق أن 3 فالمائة من السكان ديال العالم كولهوم مهاجرين بمجموع كيتقدر بحوالي 258 مليون شخص." "بنعتيق: المهاجرين كيساهمو بـ7 فالمائة من الناتج الداخلي الخام بينهم 8000 طبيب"
"دارت وكالة فرانس بريس روبرتاج هضرات فيه على ظاهرة انتشار قنوات اليوتوب بين الناس اللي دوزو الحبس وخرجو يعاودو حكاياتهم و قصصهم. من بينهم  ملاكم سابق اسمه بنتازوت اللي دوز 20 عام بتهمة القتل، وهو ملاكم سابق و كان أول واحد دار قناة كايهضر فيها على قصصه و على أنه بريء. عدد هاد الناس حسب الوكالة شي 20، تحولوا لمشاهير صغار وعندهم جمهورهم الوفي ووصلوا لملايين المشاهدات، بينهم مثلا محمد مصطفى 48 عام اللي قال : “كنت خبير حقيقي ف حياة الحبس حيث كنت كنبيع فيه المخدرات” .. القصص متنوعة من  بينها مثلا المنافسات الشرسة بين السجناء والثأر ضد الحراس أو  الكلام على سوء المعاملة والاكتظاظ .. مصطفى السلاوي قال للوكالة : كنت كنربح بزاف الفلوس ملي كنت ف الحبس وكانت خاصني غير الحرية، و دابا انا درت هاد القناة باش الشباب يستفدو ومايديروش اخطاء بحالي تديهم للحبس” السلاوي ومعه صحابه نكرو أنهم كيمجدو الجريمة و قال واحد اسمه إلياس الكوراري أن القناة و التعاويد عبارة عن علاج نفسي ليه هو الاول..: “ف الاول الناس كانو كايخافو مني ولكن دابا ملي عرفوني ف يوتوب وليت محترم” الكوراري  دوز 17 عامًا من أصل 38 عامًا في الحبس   و عندو دابا  أكثر من 240 ألف مشترك  و  21 مليون مشاهدة. بل العام الفايت دار شركة صغيرة للإنتاج السمعي البصري في القنيطرة. الوكالة هضرت مع مسؤولة  من المندوبية د السجون على هاد الموضوع وقالت ليها :  “قنوت اليوتوب ماخصكمش تديوها فيها..فيهم غير الكذوب و الشكايات اللي كتوصلنا راه كنحققو فيها” للإشارة حسب الأرقام كاين ف المغرب  86000 سجين ف عام 2019 ، السعة د السجون تم تجاوزها بنسبة  250 ٪ في بعض المراكز.  " "بعد ضباط البوليس المتقاعدين و روتيني اليومي : الحباسة القدام تاهما مشاو ليوتوب.."
"علمت “كود” من مصادر مطلعة أن مصالح الشرطة القضائية بحي المحيط، تمكنت مساء يوم أمس من القبض على شخص ملقب بـ”قربوع”، أحد مروجي المخدرات “القرقوبي” بالعاصمة. وحسب معطيات حصلت عليها “كود” فإن هاد البزناس، يعد أحد المحاور الرئيسية في ترويج المخدرات  بحي المنار ديور الجامع، علاقة مع بزناس اخر لي تشد مؤخرا في حي الاحباس. هاد الحملة ضد ترويج المخدرات خلات عدد من أحياء العاصمة تعيش على وقع هدوء وهادشي خلا الساكنة تكون مرتاحة خصوصا بحي ديور الجامع والمحيط، لي كيتعتبرو القلب النابض للعاصمة. وحسب مصادر “كود” فإن البحث لا يزال جاريا عن “أ.ش” أحد أخطر مروجي المخدرات بحي الأحباس بديور الجامع، وهو حفيد وزير داخلية سابق. وحسب مصادر “كود” فإن المجهودات التي تبدل الشرطة القضائية لحي المحيط، على مستوى باقي الاحياء المجاورة كان لها الفضل في الحد من ترويج الممنوعات." "الحرب على القرقوبي ف العاصمة: البوليس شدو “قربوع” والبحث مستمر على بزناس حفيد وزير داخلية سابق"
"أوقفت عناصر الشرطة بالمصلحة الولائية للشرطة القضائية بولاية أمن أكادير، بعد زوال اليوم الجمعة، شابا، من مواليد سنة 1996، بمنزل أسرته في منطقة “آيت إعزا” التابعة للجماعة الترابية آيت اعميرة ضواحي اشتوكة آيت باها. وأوقف الشاب لنشره تدوينة على صفحته بـ”فيسبوك” تشيد بجريمة مقتل السائحتين الأجنبيّتين في جماعة إمليل بإقليم الحوز، كما شجع على تنفيذ مثل هذه الأفعال الإجرامية في حق غير المسلمين." "قرقبو على واحد فاشتوكة ايت باها أشاد بجريمة “شمهروش” الإرهابية"
"هشام العلوي الامير اللي بغى يتخلى على لقبو وابن عم الملك هدر على قضية الصحافي سليمان الريسوني. هشام خرج تدوينة طلب فيها من محمد السادس يدخل فهاد القضية. هشام كتب على تويتر “متأكد انا انه في اخر المطاف سيتغلب الحس الانساني٬ وما هذا بغريب على جلالة الملك محمد السادس٬ الذي اتمنى اش يشمل سليمان بالتفاتة انسانية كريمة” هاد الطلب فسرو هشام العلوي باللي ممكن متابعة الريسوني فحالة سراح وباللي هاد الشي غادي “يجنب وطننا مأساة في هذه الظروف”. هاد الطلب من هشام فهاد الظروف ما مفهموش واش همو على وطنو صادق ولا هادي طريقتو باش يورط ولد عمو فهاد القضية. هاد الشي جا بعد ايام باش طلب كريسطوف ديلوار، الأمين العام لمنظمة مراسلون بلا حدود، من الملك يدخل لنفس الغرض " "واش طلب انساني ولا توريطة؟ هشام العلوي لولد عمو الملك: تدخل منكم يجنب وطننا مأساة"
"تحقيق نشراتو الصحيفة الفرنسية “La Tribune” كشف معطيات جديدة وسرية على المقاطعة اللي بدات فشهر أبريل 2018 ضد ثلاث شركات كبرى “افريقيا، سنطرال (فرع من دانون) وسيدي علي”. واكد التحقيق ان جماعات إسلامية باغة تزعزع استقرار الحكم فالمغرب هي اللي ورا هاد المقاطعة. المقال اللي كتبو دانييل فينيرون اللي هو صحافي متخصص فالقضايا الدولية، قال فيه أن المغرب كان ضحية حرب رقمية هدفها تزعزع استقرار المغرب، واضاف أن الحملة تسببات فخسائر كبيرة لـ “دانون” و”سيدي علي”. وقال فينيرون ان الحملة اللي بدات من خلال مستهلكين مكرهين من المعيشة الغالية، دغيا تحولات لحملة ذات طابع سياسي، عن طريق بالخصوص “افريقيا” اللي كتنتمي للهولدينگ “Akwa” ديال عزيز اخنوش، وزير الفلاحة والصيد البحري والامين العام لحزب الاحرار، اللي سرعان ما بداو كيهاجموه شخصيا، هو واحزاب اخرى بحال البام، ووضح الصحفي ان هادشي كامل الهدف منو يحيدو هاد الناس قبل انتخابات 2021 وقالت صحيفة “لا تريبون” ان تحقيق الأبحاث الفرنسي  (l’École de Pensée sur la Guerre Economique (EPGE ركز على  مصادر حملة المقاطعة، بحال موقع  “كفاح” والرابور الاسلامي محمد الزياني الملقب ب MC talib ، وهاكرز استاعملو تقنيات منها : l’astrosurfing، les bots، les spams.. ولقى ان فليلة 21 ابريل 2018 تدارو 38000 لايك فساعة وحدة، الشيئ اللي كيدل على ان الحملة الرقمية دارت سبونسورينگ للبوسطات وشرات المتتبعين وحتى اللايكات. واضافت الصحيفة ان مصدر تمويل هادشي كامل يقدر يكون جاي من “الزكاة” اللي كيجمعو مواقع بحال “فايسبوكي تيفي” ديال اليوتوبر امين امنير، احد الموالين لاستقلال الريف، والمحبين ديال الرئيس التركي اردوگان. واكد كاتب المقال ان التعبئة الكبيرة لحملة المقاطعة عندها علاقة بالعدل والإحسان، حيت بين تحليل دارتو EPGE ان الاسلاميين من خلال استعمالهم واستغلالهم الفعال للانترنيت ومواقع التواصل الاجتماعي يمكنلهم يشعلو حرب رقمية، قادرة تزعزع النظام الاقتصادي ديال المغرب وتخلق فوضى سياسية فالبلاد." "تحقيق فرنسي سري: المقاطعة اللي بدات فابريل 2018 ضد 3 شركات وراها جماعات اسلامية بغات تزعزع استقرار الحكم فالمغرب"
"تقريبا شهر باش اختفت الممثلة نجاة الوافي بعدما تأثرات بزاف بوفاة الوالدة ديالها في بوسطن بعد معاناة طويلة. الممثلة اختارت خلال هاد الفترة تبعد على مواقع التواصل الاجتماعي وتعطي الوقت والراحة لنفسها إلى حين تتجاوز هاد الفترة الصعيبة ولي تزامنت مع جايحة كورونا وتبعياتها من حجر صحي وتباعد اجتماعي، والتزامات اخرى.  ولي زاد أزم نفسية الوافي أنها مقدراتش تعيش مع والدتها اللحظات الأخيرة، حيت سبق وكشفات أن
المستشفى منع الزيارة بسبب كورونا. ودخلات والدتها السبيطار لمدة شهرين ونص بسبب وعكة صحية، قبل ما توفى نتيجة المضاعفات." "نجاة الوافي كتعيش أزمة بعد وفاة والدتها لي ماقدرتاش حتى تشوفها بسباب كورونا"
"  ارتفعت حالات التعافي التام من فيروس كورونا بجهة الداخلة وادي الذهب، لتبلغ 16 حالة شفاء منذ بدء ظهور الوباء. وسجلت جهة الداخلة وادي الذهب، حالة شفاء جديدة، مساء الإثنين، وتتعلق بأحد المغاربة العائدين من موريتانيا عبر  مدينة الداخلة، إذ تعد آخر حالة مصابة بكوفيد-19 لمصاب كان عالقا بالجارة الجنوبية. ويشار أن الوضعية الوبائية لجهة الداخلة وادي الذهب، تشير لتسجيل 19 حالة إصابة مؤكدة بكورونا منذ بدء تفشي الوباء، في حين تخضع ثلاث حالات فقط للبروتوكول العلاجي بالمركز الإستشفائي الجهوي الحسن الثاني بالداخلة." "شفاء آخر حالة مصابة بكورونا جاية من موريتانيا للداخلة"
"علمت “كود”، أن المصالح الأمنية بمدينة طنجة باشرت في الأيام القليلة الماضية، حملة على أبرز المقاهي المعروفة بتقديم الشيشا بمدينة طنجة، حيث تم توقيف 10 أشخاص من بينهم 7 من مسيري المقاهي. وتم خلال العمليات الأمنية التي شاركت فيها الشرطة القضائية وفرق تابعة للاستعلامات العامة والأمن العمومي  حجز عشرات النرجيلات وكميات مهمة من المعسل المهرب." "الأمن محزم لأباطرة القهاوي ديال الشيشا في طنجة"
"واش التجنيد الاجباري مزيان و لا لا ؟ هاد السؤال راه ماكايطرحوهش الناس غير فالمغرب ! بل كايطرحوه فبزاف ديال البلدان فحال البلدان الاوروبية ! فألمانيا مثلا العام لي فات الحزب ديال أنجيلا مريكل طلب بضرورة اعادة التجنيد الاجباري ! ففرانسا حتى هي الاحزاب اليمينيين وديال الوسط فحال حزب ايمانويل ماكرون تاهوما من المطبلين لعودة التجنيد الاجباري ! فدول فحال السويد ! سويسرا ! النرويج ! اليونان ! النمسا ! التجنيد الاجباري جاري بيه العمل و حسب استطلاعات الرأي الناس راهباغينو يكون و يبقا. المعارضين للتجنيد غالبا كايهضرو على الكلفة ديالو المالية الكبيرة و بأنه الفلوس فهاد الوقت لاكان خاصها تخسر فشي حاجة راه احسن حاجة هي التعليم و مستوى عيش المواطنين و ماشي السلاح و العسكر ! فوقت لي الحرب فيها مابقاتش معتامدة بشكل كبير على عدد العسكر لي عندك وولاو كايدخلو فيها اسلحة كيماوية و تيكنولوجية و اقتصادية هي لي كاتحسم نتيجة الحرب. المدافعين على التجنيد كايدافعو على الفكرة من منطلق انه اولا الدول خاصها تكون ديما موجدة راسها باش دافع على راسها فحالة الحرب و بانه التجنيد كايربي المواطن على حب بلادو و على مجموعة من القيم فحال المسؤولية، الاحترام و الشرف والانضباط! فالمغرب مع عودة التجنيد الاجباري ! لقيت راسي كانفكر واش هاد العملية صالحة لينا و لا لا ؟ و اول حاجة فكرت فيها هي واحد المقال كنت قريتو فجريدة ليكونوميست هادي شي عام كايقول بلي عدد الشباب لي عندهم بين تمنطاش و ربعاوعشرين عام و لي لاقراية لا خدمة لا تكوين اكثر من مليون ونص شاب و شابة و اغلبهم ماعندو حتى شي مدخول! اكثر من مليون و نص شاب و شابة ماكايديرو تاحاجة فحياتهم غا طالقين رجليهم كايتقبو السدادر بالحزاق و مقابلين التيليفونات كايكوبييو و يكولييو التعليقات فحال
” الخوت لي ماكايصليش يبدا يصلي”
” سير نتا و لا نتي لي كاتقراو هاد التعليق بغيت ربي يسهل عليك لاردتي لياجيم لاباج”
” نظرا لتفاهة المنشور سنتحدث عن فوائد الزعتر”
“اكتب سبحان الله مليون مرة و سيتحقق حلمك” هاد الدراري الضايعين ! المضبعين! التالفين ! المجمكين ! لي فشلات الاسرة و المدرسة تصنع منهم رجال و مواطنين  ! علاش مايمشيوش للعسكر ؟ يمكن المؤسسة العسكرية تنجح انها تصنع منهم شي حاجة ! على الاقل تعتقهم من الادمان على الفايسبوك و الانترنيت.
على الاقل يتعلمو حرفة تنفعهم !
على الاقل يتعلمو الانضباط و يفيقو فالوقت و ينعسو فالوقت
على الاقل يديرو تمارين رياضية و يمكن ينجحو فشي رياضة من بعد
على الاقل يتعلمو يصبنو كراصنهم بوحدهم عوض انهم يلوحوهم لماواتهم… راه هاد الحوايج البسيطة هي لي كاتصنع المواطنين ! انك تتعلم الانضباط معناه انك غاتكون منضابط فخدمتك ! فقرايتك ! مع عباد الله ! ماشي عايش كي البهيمة ! ايه التجنيد الاجباري ماغايكونش هوا الحل السحري للمشاكل لي كايعانيو منها الشباب و المجتمع ككل ! و لكن كايبقا تجربة مزيانة ! انا شخصيا كانشوفها مزيانة لبناء الشخصية ديال الفرد و تقدر تكون فرصة لبزاف ديال الشباب في غياب تام لشي بديل احسن. ايوا شكون احسن ؟ العسكر و لا التجلويق ؟" "علاش مزيان التجنيد الاجباري: اكثر من مليون و نص شاب و شابة ماكايديرو تاحاجة فحياتهم غا طالقين رجليهم كايتقبو السدادر بالحزاق و مقابلين التيليفونات كايكوبييو و يكولييو التعليقات فحال ” الخوت لي ماكايصليش يبدا يصلي”"
"ضربة موجعة لتقاها حزب الاتحاد الاشتراكي اللي أصلاً كلا لعصا مع الكاتب الوطني ديالو إدريس لشكر. فقد قررت المحكمة الإدارية بمدينة فاس، مؤخرا، عزل رئيس جماعة مكناسة الغربية ضواحي تازة، وذلك على خلفية الطلب اللّي كان تقدم بيه عامل الإقليم للقضاء. وشمل القرار القضائي، حسب مصادر جماعية، لـ”كود”، نائب رئيس الجماعة المذكورة، الذي ينتمي لحزب الحركة الشعبية، وينتظر باش يديرو انتخابات جزئية لملء هاد جوج مقاعد وإعادة تشكيل المكتب المسير من جديد في غضون الأيام المقبلة." "ضربة موجعة للوردة.. القضاء الإداري عزل هاد المنتخبين"
"غضب كبير كاين فالحكومة التي يقودها سعد الدين العثماني والسبب هاد المرة الارتفاع الصاروخي ديال “الإسمنت” بالمغرب. وأقر مسؤول حكومي، في اتصال أجرته معه “كود”، أن الثمن ديال الإسمنت غالي بزاف وبلا قياص. وزاد المصدر الحكومي، قائلا ل”كود”: “راه الثمن ديال الإسمنت فالمغرب غالي بزاف وهادو راه اكثر من الشركات ديال البترول وخاص التصدي ليهوم فأقرب وقت والحكومة غادي تطلب قريبا من مجلس المنافسة يدير تقرير ديالو باش داك الساعة نعرفو آش غادي انديرو فهاد الموصيبة حقاش حرام يبقا الثمن طالع وخاصو يهبط”. وفي سياق متصل، علمت “كود”، من مصادر برلمانية، أن البرلمان يستعد لتشكيل أول مهمة استطلاعية تهم أثمان “الإسمنت” في المغرب. وتهم هاد المهمة الاستطلاعية البرلمانية تحديد أسعار “الإسمنت” للمغاربة." "شاعلة فالحكومة بسبب “الإسمنت”.. مسؤول حكومي لـ”كود”: حرام يكون مرتفع الثمن ديالو بهاد الشكل وها شنو غادي انديرو"
"قال عبد اللطيف وهبي، البرلماني المثير للجدل عن فريق الاصالة والمعاصرة، إن المجلس الأعلى للتربية والتكوين ليس مؤسسة تقريرية فقط يعطي رأيا استشاريا وأوضح وهبي خلال اسئلة الشفوية اليوم بمجلس النواب، إن “رئيس الحكومة السابق عبد الاله بنكيران احال مشروع قانون الاطر كمسودة ومدازش كاع فالمجلس الحكومي، باش يتحمل المسؤولية السياسية فيها”. وأضاف وهبي :”وبناء عليه الى كنتو غاتكونو كمجلس اعلى تعليم فبلاصة الحكومة شغلكم هذاك وأردف وهبي “واذا كنتو كتعتبرو بلي رئيس الحكومة السابق مبتش فيها سوقكم هذاك”. واردف “نحن نعبر كمعارضة عاد بانت اليوم اننا كنردو على نواب بيناتنا”. من جهته طالب عمر بلافريج بضرورة تحديد الوقت لمناقشة القانون الاطار المنظم للتعليم.  " "وهبي محيح فالبرلمان وانتقد بنكيران: المجلس الاعلى للتعليم ماشي مؤسسة تقريرية والى بغا يكون فبلاصة رئيس الحكومة شغلو هذاك"
"نشرات وكالة “فرانس برس”، صور لداعشيات سابقات، تابو وعوالين يرجعو لبلاداتهم، وباش يكسبو ثقتها قررو يحيدو عليهم اللباس الداعشي من خمار ونقاب، ويلبسو لباس عصري مزير وسروال دجين ويطلقو شعرهم. النساء الداعشيات، كَلسين دابا فمخيم روج لللاجئين في شمال شرق سوريا، وكيحاولو بجميع السبل يبينو أنهم تابو تماما من هذشي، وبغاو يرجعو كيف قانو قبل تجنيدهم كمقاتلات فالتنظيم، ويدوزو هذ التجربة السوداء اللي خلات فنفسهم وقع خايب بزاف. من هذ الداعشيات الفرنسية إيميلي كونيكَ، الداعشية الأجنبية اللي رجعات تطمح للعودة لبلادهم، هي وبعض وصحاباتها الاوروبيات اللي كانو طالقين عليهم “عرائس داعش” لكونهم ماشي عربيات، واللي كانو قررو يسافرو لسوريا بعد اعتناقهن الإسلام، لكن إيميلي وصحاباتها ندمو بزاف من بعد هذشي. فيديو
وأكد الداعشية الفرنسية الشهيرة، فتصريحها لوكالة “فرانس بريس”، أنها دارت هذشي “لراسها أولا” وكذلك “كطريقة باش ترجع لبلادها”، وقالت أنها عارفة ماغتمكنش من ارتداء النقاب فبلادها لكن بغات ترجع. وزادت الداعشية الفرنسية، اللي حطات وكالة الأنباء الفرنسية تصاورها بحوايج “الهيب هوب”، وظفيرة طويلة، انها بغات ترجع تخدم كمحاسبة، واخا عارفة ماغيخليوهاش تلبس النقاب فهذ المهنة اللي كانت كتمارسها. والداعشيات السابقات الفرنسيات هذي أيام دارو إضراب عن الطعام، باش يضغطو على باريز ترجعهم. وكونيكَ (36 عام)، كتعتبر من اكثر الداعشيات خطورة، كانت محتجزة فكردستان ف2017 فاش تشدات خلال معارك خاضتها مع داعش ضد القوات الكردية، وتوجهات ليها تهم التجنيد والدعوة لتنفيذ هجمات فالغرب، ودرجاتها الأمم المتحدة فلاىحة المقاتلين الأكثر خطورة، وميريكان فقائمة الأجانب الإرهابيين. وكانت ف2018 دارت شريط فيديو وهي محتجزة، بدون حجاب، كتقول فيه أنها بغات ترجع لبلادها. وكانت التحقات الداعشية السابقة بالتنظيم من 2012" "منهم فرنسية مدرجة فقائمة الإرهابيين الخطرين.. داعشيات حيدو النقاب ولبسو الدجين والمزير باش يرجعو لبلادهم"
"الممثل والمغني فيصل عزيزي لي لاصقة فيه اشاعة أنه مثلي، واخا ديما كينفي حالف حتى يفقص المنتقدين والناس لي كيسبوه لأنه كيدافع على الحريات الفردية.  البارح ومن بعد التصويرة فالمغرب مع باراصول فيه الالوان ديال راية المثليين، وصور اخرى بتطبيق Face app رد راسو فيهم بنت، حط تصويرة جديدة داير فيها الشعر بالفيلتر ديال “سناب شات”، وكتب عليها “الله دار تاويل الخير في الفنانات. كون كنت بنت كون طيحت السوق كلو”.   وباش يوضح الفكرة دار هاشتاگ “غير ضاحكين” بالعربية والنگليزة، ورغم ذلك بعض المتزمتين والمكلخين مقالوهش وبغاو يهجرو ليه الضحك. " "الممثل فيصل عزيزي حالف حتى يطرطق فالمكلخين شي عرق. دار تصويرة جديدة بالشعر وسيفط ميساج للفنانات"
"  إرتفعت حصيلة الإصابات المؤكدة بفيروس كورونا بشكل ملحوظ على مستوى ثلاثة أقاليم بجهة كَليميم وادنون، اليوم الثلاثاء. وجرى تسجيل 17 حالة إصابة مؤكدة بكوفيد-19 بالجهة ككل، وتوزعت على أربع حالات بإقليم كَليميم وست حالات بإقليم سيدي إفني وسبع حالات بإقليم الطنطان، والتي تعود في المجمل لحالات مخالطة ووافدة على الأقاليم الثلاثة للجهة. وتشير الوضعية الوبائية لجهة كَليميم وادنون لتسجيل 293 حالة إصابة مؤكدة بفيروس كورونا، منذ بدء تفشي الوباء، من ضمنها 218 حالة تعافي وست حالات وفاة ناجمة عن الفيروس." "كورونا.. 17 تقاسو بالفيروس فجهة كَليميم وادنون"
"ذكرت تقارير إخبارية إسبانية، أن عودة 12 ألف و28 عاملة موسمية فلاحية مغربية من ضيعات منطقة ويلبا، غادي تكون انطلاقا من 15 يونيو الجاري، كما أكدات الحكومة المحلية في بيان صحفي. الاتفاق اللي تم التوصل ليه، كيسمح بأربع رحلات بحرية أسبوعيا، انطلاقا من ميناء الخزيرات، بواسطة عبارات إسبانية ومغربية. وأضافت التقارير ذاتها، أن كل رحلة غادي تضم 1000 عاملة وخاص يكون عندهم PCR بنتيجة سلبية بحد أقصى 48 ساعة قبل الرحلة. كما أشار البيان الصحفي، أن هاذ الاتفاق جرى بتنسيق جهات حكومية مغربية واسبانية، والرحلات كاملة وجهتها النهائية هي ميناء طنجة المتوسط وتقدر تسالي رحلات العودة في الأسبوع الأول من شهر يوليوز المقبل. وقد أبدت المندوبة الحكومية “مانويلا بارالو” عن رضاها على هذا الاتفاق وأشادت بالعاملات المغربيات اللي شكلو 11 في المائة من مجموع العمال، وبالخدمة ديالهم وجميع المتدخلين في إنجاح  موسم جني الفواكه الحمراء، اللي عرف ساهم فيه أكثر من 100 ألف شخص، بزيادة بنسبة 10 في المائة عن السنوات الأخرى. ولمحت تقارير إخبارية، قبل أسابيع، إلى امكانية اعتماد تجربة جلب العمالة من هندوراس إلى ويلبا العام الجاي. وأكدت أنها معندهاش علاقة بالأزمة مع المغرب، وتم التفكير فيها قبل كورونا، وغاديين يخدمو فـ فيرمات بمناطق خاين ولييدا واكسترامادورا بالاضافة إلى ويلبا. ________________________________ " "گاع عاملات الفريز اللي مشاو يخدمو فـ اسبانيا غادي يرجعو فهاذ الوقت"
"ردات وزارة الصحة على اخبار كتروج على مواقع التواصل الاجتماعي بخصوص شراء المغرب للقاح الصيني ب27 درهم للجرعة. وقالت الوزارة، فبلاغ ليها خصلات عليه “كود” أن هذشي ماكاينش، وكيدخل ضمن الفايك نيوز. وشددات الوزارة على “ضرورة اتخاذ الحيطة والحذر بخصوص نشر مثل هذه الأخبار الزائفة والمعطيات غير الصحيحة”، كيف قالت فنفس البلاغ." "وزارة الصحة نفات شراء المغرب اللقاح الصيني بــ27 درهما للجرعة"
"علمت “كود”، من مصادر خاصة، أن عملية رفع الحجر الصحي في المغرب بدا بشكل تدريجي ابتداء من اليوم الجمعة، مؤكدا أن عدد من العمالات والولايات غادي تخفف الحجر على عدد من المهن لكن ماشي كولشي بطبيعة الحال. وقالت المصادر نفسها لـ”كود”، أن كل عمالة وولاية غادي تدير الإجراءات الخاصة بها، مشيرة إلى أن بعض المهن غادي ترجع، لكن غير المهن اللي مافيهش البشر بزاف، وذلك حفاظا على السلامة الصحية والإجراءات المتخذة. في مقابل ذلك، أكد مصدر مسؤول لـ”كود”، أن مجموعة من الولاة والعمال عقدوا عدد من الاجتماعات باش يكون تشاور وتنسيق مع باقي المصالح على شكون هي هاد المهن اللّي تبدا الخدمة ديالها، مؤكدا أن المهن المعنية غير اللّي غادي تكون ساهلة ومافيهاش شي صعوبة ومافيهاش مخاطر." "رفع الحجر الصحي فالمغرب بدا بشكل تدريجي وكل عمالة وولاية دايرة إجراءات خاصة بها وها شنو قال مسؤول لـ”كود”"
"حتى ليلة امس الثلاثاء 12 يونيو 2021 اي ساعات قبل التصويت على الدولة اللي غادية تحتاضن مونديال 2026 اللي ولات فجيب اميركا٬ لعبات الدولة اللي كيعتابروها لمغاربة “شقيقة” دورا حقيرا باش تضرب الملف المغربي. دارت البارح فطور ففندق “ميتروبول” اللي كيطل على الساحة الحمراء وسط العاصمة الروسية موسكو. هاد لفطور ما مشاوش ليه لمغاربة واخا شي وحدين كيقولو ما وصلاتهم الدعوة رسميا. المهم شي وحدين منهم اكدو ل”كود” باللي قطعوها باش عطاوها ليهم السواعدة. لمغاربة اللي كاينين فالوفد ديال مونديال 2026 كلهم صايمين وما حضروش لهاد لفطور. طبعا كانو عارفين باللي عارضين علي الدول الاسلامية باش يدعمو الترشيح الامريكي. السعودية بقات خدامة مع امريكا حتى البارح واستغلات كلشي باش تجيب اصوات. مصدر ل”كود” من اللجنة قال باللي ماشي غير ما صوتاتش وجابت الاصوات زادت عليهم حتى تشويه صورة المغرب. طبعا لفطور كان فطابق علوي والتحت فطر جزء من الوفد المغربي فيما الجزء الاخر شي مشى كيخدم وشي فطر برا. التحت فالفندق كانو الامريكيين والكنديين والمكسيكيين دايرين هجوم كاسح. جاو لنفس الفندق باش يجمعو شي اصوات لدرجة ان لمغاربة بقاو مريحين فواحد الطابلة بعد لفطور وما بغاوش يخرجو منها غير باش ما يعطيوش الفرصة لهاد الوفد يبرك حقاش الفضاء صغير. ليلة بان فيها باللي مريكان رابحة المونديال والمغرب كيتحسر ولكن دور السعودية كان حقير بزاف بزاف بزاف. كلشي غادي يسالي اليوم مع الوحدة بتوقيت موسكو" "السعودية حالفة حتى تشوه عراض المغرب. شوهات صورتو بزاف عند دول باش تقنعها تصوت على امريكا وها اش دارت ففطور البارح فلوطيل اللي فيه لمغاربة وها فين فطرو دياولنا"
"حبس الاتحاد الدولي لكرة القدم (الفيفا) ، التعاون ديالو مع الأسطورة “دييغو مارادونا” كسفير للمنظمة، بسبب السلوك السيء ديالو خلال نهائيات بطولة كأس العالم 2018 بروسيا . وبهاد الخصوص كشفات الصحيفة البيروفية “Diario Correo”، أن الفيفا مغاديش  تخلص لمارادونا الدفعات كتقدم ليه بعدما حبسات تعاونها معاه، لي هي 10 آلاف جنيه استرليني يوميا، للحضور خلال تنظيم بطولة كأس العالم في روسيا، علاوة على تلقي  مبالغ إضافية كتعويض على السفر والإقامة والنفقات الأخرى. وكان  مارادونا  دار إشارة خادشة للحياء بصباعو ، من مدرجات ملعب “زينيت أرينا”، بعدما  سجل منتخب الأرجنتين هدف الفوز الثاني فشباك نيجيريا ، فالماتش لي فات فالجولة الأولى وكانو طلعو بسبابو للدور 16." "الفيفا خرجات كود فمارادونا.. وها باش عاقبوه"
"الإعفائات الكثيرة لي تاخد الملك اتجاه العديد من المسؤولين الكبار ، ولي تسمات بالزلزال باقا خدامة وماتسالاتش ، وبزاف ديال المغاربة استبشروا خيرا بها ، غير هو فنفس الوقت كيتسائلو على المحاسبة فوقاش غيوليو المسؤولين لي ماداروش خدمتهم أو تورطوا فالفساد يتحاسبوا ، هادشي لي كيتمناوه بزاف ديال المغاربة ، حيث موشكيل هاد البلاد ولي عارفو كولشي هو الفساد ، لي كيخلي حتى دوك المشاريع الكبرى والمخططات الخماسية والسداسية والمغرب الأخضر والأزرق بدون فائدة حقيقية على المواطنين ، بالإظافة الى تأخر الإنجاز ديال هادشي لي كيزيد يعطل البلاد ويغرقها فازمة . راه ملي كيطيح حيط على مواطن ، أو قنطرة أو طريق يريبو بسباب الشتا ، أو عمارة تطيح بلي ساكن فيها ، هادشي راه ماشي قدر الله و إنما نتائج الفساد والغش ، مناخ المغرب معتدل ومكيعرفش كوارث طبيعية ديما بحال الأعاصير مثلا ، أو الأمطار الطوفانية ، داكشي لي كيطيح ديال الشتا راه على قد الحال ومكافيش حتى للفلاحة ولملأ السدود ، ولكن الكوارث ديالو كثيرة وكتخلي آثار جوج قطرات ديال الشتا بحال شي إعصار مدمر ضرب المنطقة ، حيث السبب هو الفساد لي مخلي هاد البلاد لي عندها مقومات النجاح تكون فأسفل الهرم ديال كاع الإحصائيات والدراسات لي كيدارو حول التعليم وجودة الحياة ومناخ الإستثمار وغيره. واش إقالة المسؤولين حاجة مزيانة ؟ طبعا آه ، ولكن راه خاص الضرب بيد من حديد على أي واحد تورط فالفساد أو مادارش المهمة ديالو على أفضل وجه ، راه عقود وهاد البلاد سايبة حتى وللى المنصب والمسؤولية مباشرة كيعني الثراء والنفوذ والمال السايب ، وهاكة عمرها البلاد ماغادي تزيد خطوة للقدام أو أوضاع الناس تتحسن ، حيث أي مشروع رغم كبره وأي مخطط رغم نجاعته على الورق غير كيتحط فأرض الواقع كيبدى كلها كيشفر وينتف من جيه حتى كيفشل ، والنتيجة هي مشاريع كبرى وسنوات كتضيع من حياة المغاربة كيدوزوها فالميزيرية وفالحياة الصعبة ، حتى ولاو المغاربة مساويين ريال ، شي كيتباع فليبيا شي باغي يتفركع فأقرب فرصة ، شي كيشعل فراسو العافية ، هادشي علاش محاسبة المتورطين فالفاساد أصبحت ضرورة ملحة ." "راه ملي كيطيح حيط على مواطن أو قنطرة أو طريق يريبو بسباب الشتا أو عمارة تطيح بلي ساكن فيها هادشي راه ماشي قدر الله و إنما نتائج الفساد والغش"
"وكالات تمكن الحرس المدني الإسباني باقليم قادس أمس الجمعة، من حجز 850 كيلو غرام من المخدرات فزودياك كان جوج مهربين مدخلينها لاسبانيا باش يوزعوها تماك. وعلى حسب لي قالو بلاغ الحرس المدني، عملية حجز هاد المخدرات، جات بعد رصد البحرية التابعة له لتحركات قارب يقترب من ساحل طريفة، وعندما اقتربت منه للتحقق من هويته، لحظت أن شخصين على متنه يرميان رزما في البحر. وأضاف ذات المصدر، أن عناصر البحرية تيقنوا ان الامر يتعلق بمهربي المخدرات يعملون على رمي رزم الحشيش من أجل تخفيف حمولة القارب من أجل الهرب، إلا أن عناصر البحرية تمكنوا من اعتراضهما وتوقيفهما، وهما من جنسية اسبانية." "اعتقال جوج دالصبليون كانو مهربين عرام دلحشيش فزودياك"
"  أفادت مصادر مطلعة ل”كود”، أن عامل إقليم طانطان، حسن عبد الخالقي، فد تم نقله على عجل مساء الأحد إلى مصحة خاصة بمدينة أكادير نتيجة إصابته بوعكة صحية. وأوضحت المصادر أن عامل إقليم طانطان، حسن عبد الخالقي، قد أصيب بالوعكة الصحية نتيجته إصابته بفيروس كورونا، ليجري نقله للمصحة الخاصة بأكادير للخضوع للبروتوكول العلاجي الموصى به. وفي سياق متصل تشير المعطيات أن عامل إقليم طانطان قد سبق له الحضور الأسبوع الماضي لنشاط رسمي بحضور والي الجهة محمد الناجم ابهي ومسؤولين آخرين، ثم المندوب الإقليمي للصحة بطانطان الذي تأكدت إصابته بفيروس كورونا مسبقا." "نقل عامل طانطان لمصحة خاصة بأكادير بعد إصابتو بكورونا"
"علماء من جامعتي جورجيا وجنوب كاليفورنيا دارو تجارب اللي أكدات نتائجها أن المشروبات اللي حلوة كتضعف ذاكرة الدراري الصغار و كتأثر على قدراتهم في التعلم. موقع “ساينس دايلي” المتخصص قال أن هاد الباحثين دارو تجارب على فيران وبان ليهم أن اللي عطاوهم يوميا الما فيه السكر في صغرها ولات كتعاني بزاف من مشاكل في الذاكرة. الباحثون مكرهوش في المستقبل يحددو واش فعلا اتباع نمط حياة صحي كيلغي الأضرار ديال تناول المشروبات الحلوة في مرحلة الطفولة والمراهقة." "دراسة: المشروبات اللي فيها بزاف السكر كتضعف لاميموار ديال الدراري الصغار"
"أصبح اللاعب المغربي، ونجم فريق “أجاكس أمستردام” الهولندي، قريب من الانتقال للدوري الفرنسي الممتاز ، بعدما أكد المدير الرياضي ديال نادي روما الإيطالي، “رامون رودريغيز بيرديخو”، بأن فريقو مابقاش باغيه خلال فترة الانتقالات الصيفية الحالية، حيت بلاصتو عامرة. وحسب صحيفة “كالتشيو ميركاتو” الإيطالية، فإن فريق “ليون” الفرنسي، اقترب من حسم صفقة ضم اللاعب المغربي، الصيف الحالي، بعدما توصل لإتفاق مع إدارة النادي الهولندي، كيقضي بضم “حكيم زياش” مقابل 22 مليون أورو. للإشارة  فاللاعب المغربي زياش لي رجع أخيرا، لتدريبات الفريق الهولندي، كان أكد نهاية الموسم لي الماضي، أنه باغي يمشي من أجاكس، باش  يخوض تجربة احترافية جديدة، في دوري أوروبي أكبر." "زياش قريب من الدوري الفرنسي.. “ليون” باغية تسني معاه"
"مدينة العيون مدينة التناقضات، وكلشي فيها ممكن ويقدر يوقع فنفس اللحظة، فبعد الأحداث التي عاشت على وقعها مدينة العيون ليلة الجمعة الماضية بعد فوز المنتخب الجزائري لكأس افريقيا للامم٬ من تخريب للمتلكات وتعريض حياة العناصر الأمنية للخطر، ووفاة شابة بشارع السمارة، وإطلاق الرصاص المطاطي للتفريق المظاهرات. رجعات ليها الحياة. الدم مازال اثارو فشارع السمارة ونفس الشارع مع شارع مكة كيحتافل بالحياة.  كانت العيون في اليوم الموالي اي السبت، هادئة واخا مجروحة. وحتى الأماكن اللي وقعت فيها أحداث خطيرة، زارتها “گود”، ولقات الأمور ماشية على مايرام، الناس غادية للخدمة، لعراسيات دايزين (دفوع)، احتفالات فالشارع، المقاهي مكتظة بالناس كتناقش المواضيع بعفوية… والغريب فالأمر، أن الناس ديال الصحرا، ولفو بحال هاد الأمور توقع، وحتى المواطنين لي جايين من الداخيل ولاو متعايشين مع هاد الظروف وكتجيهم عادية، وحتى التركيبة والاختلاط لي كاين فالعيون خلاها تكون مدينة غريبة فالفهم.  السبت كان شارع السمارة فيه الخيالة والطونوبيلات محتافلين بعراسية على طريقة هل الصحرا. الحياة كتمشي فوق الموت. الاحتفال بشارع مازال كيحمل اثار العنف. مازال التخريب باين. مازال التهراس باين. فكمالة شارع السمارة اي شارع مكة كانت حياة اخرى. حياة بصاح. انشطة فنية وموسيقية ورقص. خاصة قرق ساحة المشور فالعيون. هي هادي مدينة لعيون. ولات عندها قدرة عجيبة. الموت ما كيخلعهاش والحياة كثيرها. الاحد كان حادث اخر فيه الدم. مقتل رجل سلطة فنفس المدينة مضروب ب4 قرطاسات. الحادث كيخلع غير ما كيمنعش سكان المدينة يحتافلو بالحياة. فالعشية ديال نفس النهار كانت اعراس. كان حفل. كان الفن لمواجهة الموت.  " "بين “السمارة” و”مكة” دم وحياة. كيفاش كتعايش الافراح والاقراح فالعيون: 2 قتلى فيومين وبزافت لعراس وعروض فنية فنفس الشوارع"
"من بعد مابانت بؤرة ديال كورونا في آسفي، خرجات المغنية المغربية، رقية ماغى، تعلن التضامن ديالها مع مدينتها الأصلية. رقية ماغة كتبات منشور على حسابها في انستكَرام ، جا فيه “يا رب إني نستودعك مدينتي الغالية #آسفي واستودعتك أمنهم وحفظهم وأمانهم، فارعهم يا الله بعينك التي لا تنام، وآمنهم واحفظهم يا من لا تضيع عندك ودائع وأسألك الحفظ والتحصين من الأمراض”. مدينة آسفي كتعيش أيام صعيبة بعدما لقاو كورونا منتشرة في معمل لتصبير الحوت، وهادشي علاش المغنية المغربية لي كتعيش في الخليج تضامنات مع المدينة لي تزادت وكبرات فيها. " "بعدما لقاو بؤرة ديال كورونا فآسفي ودارو عليها الحجر.. رقية ماغى تضمنات مع مدينتها – تدوينة"
"قضت المحكمة الابتدائية بمدينة وجدة، أمس الخميس، بالسّجن شهرين حبسا موقوفة التنفيذ، في حق القيادي البارز في صفوف حزب العدالة والتنمية، مع أداء غرامة مالية قدرها 5 مليون سنتيم، وذلك على خلفية الشكاية التي تقدم بها حزب الأصالة والمعاصرة إبان الانتخابات الجماعة لسنة 2005. وفي أول ردّ له على الحكم الصادر في حقه، اعتبره أفتاتي “مسخرة للقضاء”. وأضاف في تصريح لـ”كود”، قائلاً: “دعوى ساقطة تفتقر لأركان إقامة الدعوى وديال التقاضي النزيه وغادي نسأنف الحكم”. افتاتي كان قد توبع من أجل “السب والقذف والوشاية الكاذبة والإساءة للحزب ورُموزه”." "شهرين حبس سورسي لأفتاتي وها اش قال لـ”كود”: مسخرة للقضاء ودعوى ساقطة"
"انتُخِب إدريس الأزمي الإدريسي، رئيسا للمجلس الوطني لحزب العدالة والتنمية، بــ136 صوتا، من مجموع الأصوات التي بلغ عددها 185 صوتا، بنسبة 73.5 بالمائة من الأصوات وفق بيان للحزب وحسب البيان فانه خلال أشغال المؤتمر الوطني الثامن بالرباط، فقد توزعت باقي الأصوات ما بين عبد العزيز عماري الذي حل ثانيا، وعبد العلي حامي الدين حل ثالثا. هادو كلهم كيدعمو بنكيران فالحزب" "اتباع بنكيران خداو المجلس الوطني: الازمي رئيسا له"
"الممثلة الشابة مها البخاري كتعاني من كورونا لي تصابت بيها هادي كثر من 3 ديال السيمانات. والتبركَيكَة لي جابت “كَود” أكدات أن النجمة لي خلقات جدل كبير بأدوارها السينمائية تصابت بالڤيروس ملي كانت في التورناج ديال فيلم مقرر يتعرض في شهر رمضان الجاي. البخاري غبرات على جمهورها ومتتبعينها في حسابها على انستكَرام، ومن نهار مرضات بكوڤيد 19، اختارت تبعد وترتاح  في انتظار تولي بيخير و يخرجو نتائج التحاليل سلبية وترجع تخدم مع الفريق." "غبرات على جمهورها.. الممثلة مها البخاري تصابت بكورونا وسط التورناج"
"سلم المنتج السينمائي الأمريكي “هارفي وينستين” نفسه للشرطة في نيويورك اليوم الجمعة بعد سبعة أشهر على الاتهامات الي توجهات ليه بارتكاب تحرشات واعتداءات جنسية بحق كتر من 70 امرأة من الوسط الفني فهوليوود. وذكر موقع “يورونيوز” أن عشرات الكاميرات كانت في مقر الشرطة في حي “مانهاتن” وسط نيويورك، باش يصورو لحظة تسليم “وينستين” نفسه للسلطات. ومن المفترض انهم غادي يسجلو البصمات ديالو، وياخدو ليه صور شخصية، قبل ما ينقلوه إلى المحكمة باش يتعرض على القاضي." "“وحش هوليوود” المنتج “هارفي وينستين مول الفضائح الجنسية.. سلم راسو للبوليس ديال نيويورك هاد الصبح"
"كشف تقرير أمريكي عن عدد مستخدمي الإنترنت حول العالم في 2018 حيث بلغ 3.8 مليار واحد، متجاوزا بذلك نصف سكان الكوكب. وذكر “موقع livemint” أن تقرير “Bond Internet Trends”، الصادر عن شركتي “بيركينس كوفيلد” و”بييرس” الأمريكيتيين، أن عدد المستخدمين هذا كيشكل ارتفاع بنسبة 6% مقارنة بالعام 2017. وجاء عدد المستخدمين في آسيا والمحيط الهادئ بنسبة 53%، وفي أوروبا 15%، في حين بلغ في أفريقيا والشرق الأوسط 13%، و في أمريكا اللاتينية والكاريبي 10%، وأمريكا الشمالية 9%." "صحاب الأنترنت ولاو كثر من نصف سكان الكوكب"
"قال بيان للديوان الملكي “الولايات المتحدة فتح قنصلية بمدينة الداخلة، تقوم بالأساس بمهام اقتصادية، من أجل تشجيع الاستثمارات الأمريكية، والنهوض بالتنمية الاقتصادية والاجتماعية، لاسيما لفائدة ساكنة أقاليمنا الجنوبية” واضاف البيان ان الملك محمد السادس عبر “للرئيس الأمريكي، باسمه شخصيا، وباسم الشعب المغربي، عن أصدق عبارات الامتنان، للولايات المتحدة الأمريكية على هذا الموقف التاريخي” كما أعرب “عن جزيل الشكر، لفخامة الرئيس وطاقمه، على هذا الدعم الصريح والمطلق، لمغربية الصحراء. وهو موقف يعزز الشراكة الاستراتيجية القوية بين البلدين والارتقاء بها إلى تحالف حقيقي يشمل جميع المجالات”" "صافي الجزاير غاتصطى.. ميريكان قررات تفتح قنصلية فالداخلة"
"مرا حاملة في فرنسا خرجات ضرب دويرة بالكلب ديالها في غابة، لكن من زهرها تلاقات مع كلاب مشاركين في رحلة صيد هاجموها وكلاوها. المدعي العام في سواسون فريديريك تران، قال في بيان، ان سبب وفاة المرا لي عندها 29 عام في غابة ريتس على بعد 150 كيلومتر تقريبا من الحدود البلجيكية، هو لانها فقدات بزاف ديال الدم بسبب العضات لي تعرضات ليهم من طرف الكلاب لي مخلاو ليها حتى بلاصة صحيحة. وأوضحت النيابة العامة أنهم خداو عينات من 93 كلب كانو مشاركين فرحلة صيد منظمة في مكان الحادثة. الضحية كانت حاملة وعيطات لراجلها وقالت ليه أن كلاب خطيرة كاينين، لكن للاسف كلاوها وهي حية." "93 كلب هاجمو مرا حامل وعضوها وماتت بطريقة مأساوية"
"– أقدم مهاجر غيني مقيم بمراكش يبلغ 30 سنة على محاولة الإنتحار، بعد إصابته بصدمة شديدة نتيجة تلقيه خبر وفاة والده ببلاده  /برلمان – أقدمت فتاة عشرينية على محاولة الإنتحار ، عن طريق تناول مادة سامة بجماعة “واويزغت” ، وتم نقلها للمركز الإستئفائب ببني ملال وتمكينها من غسيل المعدة /العمق – مصرع خمسة أشخاص إثر إصطدام سيارة خفيفة كانو على متنها بشجرة على مستوى الطريق الوطنية رقم 6 ضواحي الخميسات بسبب إنعدام الرؤية بسبب الضباب الكثيف/صحراء بريس – أدانت غرفة الجنايات الإبتدائية بمحكمة الإستئناف بمدينة تازة ، رجلا متهما بإغتصاب إبنته القاصر وإفتضاض بكارتها والتسببب في حملها ، وحكمت عليه بالسجن 20 سنة سجنا نافذا /كود – لقي شاب مصرعه في حادثة سير مروعة ، أثناء قيادته دراجة نارية على مقربة من كورنيش مدينة مرتيل ، والهالك توفي على الفور بعد أن إرتطم رأسه بجدار أرضي بسبب عدم إرتدائه خوذة الرأس/اليوم24 – مصرع مغربي بطريقة محيرة بمدينة “فيرتشيلي” بإيطاليا ، إثر دخوله الطريق السيار ليلا وسط ضباب كثيف  ما تسبب في دهسه من طرف سيارتين ووفاته على الفور /كود – لقي ثلاثة أشخاص مصرعهم وأصيب أربعة أخرين بينهم طفل بجروح خطيرة ، في حادث سير مروع  بدوار “بوعزة” على مستوى الطريق الرابطة بين “أوريكا” ومراكش /مراكش الأن – توفي شاب بعد دهسه من طرف سيارة للنقل المدرسي بمنطقة حي “المطار” بأسفي ، وقد حولت جثته لأشلاء جراء السرعة المفرطة التي كان يقود بها سائق الحافلة /أحداث إنفو – توفي شاب متأثرا بإصابة خطيرة تعرض لها ،  بعد أن رشقه غريم له بحجر على مستوى الرأس بحي “المطار” بمدينة العرائش /العرائش إنفو – أدانت  المحكمة الإبتدائية الزجرية بالبيضاء، إمرأة متدربة بثانوية تأهيلية ، ب8 أشهر سجنا نافذا وغرامة مالية قدرها 500 درهم وتعويض للمطالب بالحق المدني بقيمة 15 ألف درهم ، بتهمة إستغلال قاصرات في الدعارة وإنتحال صفة ينظمها القانون /إشتوكة بريس" "أش واقع اليوم: ها حصيلة الإنتحار والإغتصاب والحوادث والتشرميل والغرق اليوم"
"علمت “كَود” أن العالم المغربي منصف السلاوي، الذي كان قد تم تعيينه من قبل الرئيس الأميركي السابق، دونالد ترامب، على رأس مبادرة البيت الأبيض لتطوير لقاح ضد فيروس “كورونا” المستجد، جا للمغرب هاد الأيام. وقالت مصادر “كَود” أن السلاوي قرر يدوز العطلة ديالو فـ المغرب، وتحديدا بعاصمة النخيل مراكش. الخبير في الصناعات الدوائية اللي كايعيش في أمريكا هادي سنوات دار زيارة للمدينة العتيقة فـ مراكش، حسبما كشفت عنه مصادر “كَود”. " "العالم منصف السلاوي جا للمغرب وها فين مشا يدوز العطلة – تصويرة"
"الرابورة الهام العرباوي بنت المغني الشعبي عبد العزيز الستاتي لي مشهورة بILY كتوجد أغنية جديدة غادي تطلقها في راس العام. الأغنية بعنوان “آه يا ليل” وغادي تكون على طريقة الفيديو كليب والتورناج في مراكش كيف ديما. هادي ثاني أغنية من بعد “سوبر وومن”، والجديد مازال فالطريق." "بنت الستاتي كتوجد الجديد.. والتورناج ديال الكليب فمراكش"
"صدر عامل إقليم آسفي قرار جديد بإلغاء مظاهر والطقوس الاحتفالية اللي كتنظم بمناسبة ايام عاشورا. وحسب القرار اللي حصلات عليه “كود”، فهذ الطقوس كتتعلق ب: شعالة، وزيارة المقابر، وحلقات الغناء والطرب والأهازيج بالأحياء السكنية والتجمعات سواء من طرف البالغين أو الأطفال، واستعمال المفرقعات او ما شابهها، بالإضافة لكل الأنشطة الأخرى اللي كتدخل فإطار الاحتفال بهذ المناسبة. وكل واحد خالف هذ القرار غادي يتعاقب وفقا للنصوص المتعلقة بالتدابير الوقائية للحد من انتشار فيروس كورونا المستجد." "بسباب كورونا.. طقوس عاشورا تمنعات فآسفي واللي حصل يودي"
"انتخب خالد بوقرعي، عصر اليوم السبت (24 مارس 2018)، كاتبا جهويا لحزب العدالة والتنمية بجهة فاس مكناس. وقد انتخل البوقرعي كاتبا جهويا للمصباح بجهة فاس مكناس بمجموع 172، مقابل 55 للبرلماني عمر الفاسي الفهري." "عاجل… انتخاب بوقرعي على رأس الكتابة الجهوية للبي جي دي بجهة فاس"
"علقو المغاربة على المرحلة الأولية لحملة التلقيح ضد فيروس كورونا المستجد فالمغرب فشكل مختلف، من جهة شافو بللي مزيان الاهتمام بالفئات اللي كتخدم فالصفوف الاولى، من أطر صحية ورجال أمن ومدرسين. لكن فالمقابل شريحة منهم اعتبرات ان الاولوية للشباب اللي كيتحركو كثر، وكيكونو عرضة للإصابة بالفيروس، ماشي الفئة اللي فوق 75 عام، حيت هذو ماكيتحركوش بالزف. وكاين مغاربة اعتبرو أن الناس الكبار عندهم أولوية، حيت هوما اللي ممكن يتقاسو ويموتو بالفيروس. " "ميكرو طروطوار “كود”.. آراء المغاربة على حملة التلقيح فالمغرب: خاص يسبقو الشباب وماشي الشيبانيين حيت هوما عرضة كثر للإصابة بكورونا – فيديو"
"تكلم عبد الصمد حيكر، عضو مجلس الدار البيضاء عن حزب العدالة والتنمية، على تفاصيل اجتماع الولاية اللي كان لبارح، واللي تدارس مشكل الفيضانات اللي عرفاتها كازا هذ الأيام. وكشف حيكر أن المسؤولية المباشرة كتتحملها الشركة المكلفة بشبكات التطهير السائل “ليديك” بتفويض قانوني تعاقدي، لكن مازال لحد الساعة ماتعرفش واش كاينة مسؤولية تقصيرية ليها أو لا، ومازال كيتسناو نتائج تقرير الخبرة التقنية اللي كيشرف عليه رىيس مجلس المدينة. وزاد، فتصريحو لموقع “كازابلانكا الآن”، أنه فهذ اللقاء تم الاستماع لعرض “ليديك” حول معطيات تدخلات قامو بيها أثناء تعاطيهم مع الفيضانات، والمنتخبين عبرو على حالة القلق والغضب اللي عبرو عليها الكازاويين، وخصوصا منهم المتضررين، وكان نقاش حدد مدى تجاوب “ليديك” مع شكاياتهم. وبشأن التوصيات ديال الاجتماع، كيقول حيكر أنها تلخصات فتحسين علاقة القرب مع المواطنين، والتعامل الإيجابي مع الشكايات، وتعزبز ومضاعفة المجهودات فهذ الفترة إلى بداية الاسبوع المقبل، كيف تقدمات مقترحات تطوير العلاقة التعاقدية للسلطة المفوضة و”ليديك”، وتم التشديد على ضرورة مضاعفة الاعتمادات اللي كترصد لزيادة حماية كازا من الفيضانات، والسعي للاتصال مع الدولة باش تكون شريك أساسي لتمويل المشاريع فهذ الإطار." "واش غيتحاسبو المسؤولين على فيضانات كازا.. نائب العمدة حيكر: كنتسناو نتائج الخبرة التقنية باش نعرفو واش “ليديك” قصرات فمهمتها"
"هادي شهر بدا الموسم السابع ديال برنامج “رشيد شو” لي كيقدمو رشيد العلالي، لكن البداية مكانتش سخونة ومادوا عليه حد، وداز مرور الكرام لأنه مافيهش شي حاجة جديدة. العلالي لي ديما كيتعلا بالبرنامج ديالو، ماعجبوش الحال يكون الموسم الجديد دايز سكوتي وبغا الصحافة يكتبو عليه، ورسل تقرير ماروك متري في الواتساب باش يكشف على الاحصائيات. المنشط بحسن ولا سوء نية، ضرب على كاع أسماء البرامج في الترتيب، وخلا غير اسم برنامجو لي شافوه 6 مليون مشاهد خلال الحلقة الاولى. وكانت ضيفة الحلقة الاولى هي المغنية منال بنشليخة." "المنشط رشيد العلالي باغي لي يدوي ليه على برنامجو وكيسيفط الاحصائيات فالواتساب"
"الاتحاد الهولندي لكرة القدم صيفطات المغربي خالد بوحدوز، لي لعب مع المنتخب الهولندي، باش يقنع محمد أمين إحاتارين. الهولنديون عوالين على بوحدوز، بعدما فشلات محاولاتهم السابقة في إقناع الموهبة المغربية. بوحدوز اعترف، بلي الجامعة ما كانتش كتعطي الأهمية للعابة، لي كيلعبو فهولندا مشحال هادي، كانت كاتهتم غير بالمحترفين ديال فرنسا. وگال في تصريحات صحافية، إنه ما عمر توصل حتا بشي دعوة من الجامعة باش يلعب للمنتخب المغربي. هاداك شي علاش اختار هولندا، لأن هي لي اهتمت به. أما الٱن فالوضع مختلف حسب بوحدوز. المواقع الاجتماعية قربات اللعابة ديال هولندا من المنتخب المغربي “كانت الجامعة تهتم باللعابة لي فرنسا واخا كيلعبو في تروازييم ديفيزيون، وكنا كنظنو بلي الأمر يتعلق بالمنتخب الفرنسي”. بوحدوز أكد أن بزاف ديال مغاربة هولندا اختاروا المنتخب المغربي، بعدما تغير الوضع كليا. واخا مصيفطاه هولندا باش يقنع إحاتارين، إلا أن بوحدوز أكد بلي الاختبار غادي يرجع للاعب نفسو. عائلة إحاتارين واخدة وقتها ومابغاش تزرب في الاختيار باغية تعطي الوقت الكافي باش ولدها يطور مستواه أكثر عاد يختار المنتخب لي باغي هو." "هولندا صيفطات بولحروز باش يقنع إحاتارين وعائلتو باغية تاخد وقتها"
"اليوم الموافق للرابع عشر من شهر نونبر ما كانش نهار عادي فتاريخ الوحدة الترابية للمملكة، نهار كان فيه واقع جديد فنزاع الصحرا بعد أزيد من 29 سنة على اتفاق وقف إطلاق نار باش سالات الحرب فالصحرا. هاد النهار كان تاريخي سالات بعودة تدفق الحركة التجارية فمنطقة الكَركَرات ومغاظرة العالقين على مستوى البوابتين المغربية والموريتانية بانسيابية وفأمن وسلام، تجار فرحانين مشاو لموريتانيا بمنتوجات وسلع كانت الأسواق الموريتانية في حاجة ليها هادي 24 يوم، وتجار آخرين راجعين لبلادهم معززين مكرمين بحماية من قوات بلادهم، كلشي كان فرحان، فرحانين بالعودة ، فرحانين بإنجلتء الغُمة، فرحانين غاديين لولادهم، فرحانين بقواتهم المساحة لي سهلات مأموريتهم وخلات انطباع غادي يبقى منقوش فعقلهم وهو أن المغرب ما يتخلاش على ولادو. معبر الكَركَرات اليوم كان هادئ وآمن، ولكن كلشي مستعد، كلشي كيترقب مستاعد يدافع على بلادو من أي عدوان وعارف أنه على حق، واعي بالمرحلة وأبعادها، كان دار هدف بين عينيه وحققو بنُبل وبصرامة فنفس الوقت بدون نقطة دم، والوقت لي كان فحاجة للدفاع عن النفس كان واجد ومتيقظ. الكَركَرات اليوم ماشي بحال شحال هاذي، المنطقة اليوم سالات مع زوار غير مرغوب فيهم، وبرات من جرح كان مرة مرة كينزف وكيضر فالخاطر كل أبريل وكل أكتوبر.  تحل المعبر والجيش بحال خلية نحل كينقي المنطقة من متلاشيات وبقايا 24 يوم ديال الغلق من جانب واحد، الأجواء كانت فيها عادية على الساعة 17:00، صحافة كتصور الواقع وإعلاميين حاضرين ينقلو صورة الواقع، حتى وصلات. 17:45 ديال لعشية لي كانت نقطة الصفر لعودة العالقين وخروج صادراتنا لأسواق موريتانيا، فهاد اللحظة كلشي كان كيترقب مزروب بالفرحة، فخور بقواتو المسلحة حامياه ودايرها ظهر وسند ماهاموش شي حاجة أخرى. فهاد اللحظات فاش كتخرج من البوابة المغربية كلشي متفاجئ بحزام رملي  داروه سواعد القوات المسلحة فظرف قياسي ما واصلش 24 ساعة، حزام ممتد على مدى منطقة “قندهار” وقريب للبوابة الموريتانية 55 هدفو دائما نحافظو على مصالحنا الإقتصادية ومصالح جارتنا الجنوبية موريتانيا والبلدان الأفريقية فإطار التكامل وتعزيز التعاون بينا وبينهم لي كينعاكس حتى على مواقفهم من نزاع الصحرا. الخروج من البوابة المغربية كان انسيابي، الملاحظة الأول هو أن بعثة الأمم المتحدة حاضرة بسيارة واحدة، تتابع الوضع وترصده وتراقبه ذهابا وجيئة، سيارة واحدة فقط كتجول 8 كيلومترات تقريبا كتمشي حتى لقرب البوابة الموريتانية وكترجع وتتوقف حينا وتُكمل السير أحايين كثيرة. فخضم هاد الوضع الهادئ كاينين رجال فالمنطقة، فالصفوف الأمامية بسياراتهم العسكرية المكشوفة مبتاسمين دائما عارفين أنهم فجزء من بلادهم فتاقدوه شحال هادي واليوم كان ليهم الشرف أنهم كانوا هوما بالذات أول من دخل هاد المنطقة من بين جنود كثار بغاو هاد الفرصة. بالتزامن وهاد الوضع الكالم، الشاحنات غاديبن جايين شيافر الكاميوات السعادة بادية عليهم، والتحية وتبادلها مع القوات المسلحة تتطاير منها شظايا الحميمية، كلهم ممتنين للجيش ولعناصرو، ممتنين لمغربهم، كيشكروهم، وما نساوش سفارة بلادهم فموريتانيا لي أكدوا أنها وقفات معاهم ودعماتهم وواكباتهم وتعاملات معاهم معاملة الرجال فالغربة. وضع الكَركَرات تغير على شحال هادي، الجيش فيها وهادي حاجة ما مانتش ساهلة، بمجرد أنك تسوفهم كتفكر ديحا شي قصة يقدر يكون قالها ليك شي حد كان فالعسكر شحال هادي وعاش حرب الصحرا، حضورهم فهاد المنطقة متفرق سيارات هنا وسيارات لهيه وأبعد نقطة ليهم فالمنطقة كانت نحو 30 أو 40 متر على البوابة الموريتانية لي كتبان ردة فعل ناسها فيها بزاف ديال الامتنان والترحيب بالشاحنات القادمة ليها وفيها حاجياتها ونهاية مرحلة عانات منها وتضررات." "آجيو نعيشو نهار ديال الأمن والاستقرار فالكَركَرات: المينورسو كاينة بكاطكاط واحد وها فين اخر نقطة للجيش وها كيفاش جيشنا دار جدار فنهار"
"– عثر على أستاذ يدرس بمركز التكوين المهني مشنوقا بحزام في سطح منزله الذي يقطن به وحيدا بحي “الخير” بمدينة سطات /المحرر – مصرع الكولونيل “عطور” المسؤول البارز بالقيادة العليا الحضرية بولاية أمن الرباط نتيجة تعرضه لحادثة سير مميثة بمدخل سلا الجديدة وتحديدا بمحاذاة مجمع “تكنوبوليس” حيت إنزلقت سيارته بسبب الطريق المبللة بفعل الأمطار ليفقد السطرة عليها وترتطم بشجرة كبيرة بشكل قوي قبل أن يلفظ أنفاسه الاخيرة على الفوربجروح وإصابات على مستوى الرأس /المحرر – إعتقل مغربي يقيم بالديار الأمريكية بتهمة هتك عرض قاصرتين بأحد الدواوير بإقليم شيشاوة وتوثيق تفاصيل ممارسته الجنسية معهما بالفيديو بعد توصل عناصر الضابطة القضائية لدرك “مجاط” بقرص مدمج من مصادرها الخاصة يتضمن مشاهد إباحية يظهر فيها المتهم في غرفة نوم كل مرة بمعية إحدى القاصرتين/ أخبارنا – كشف تحقيق للإنتربول أن حوالي 400 جواز سفر إيطالي مسروق قد تم بيعه في المغرب مقابل 10 ملايين سنتيم للجواز الواحد وكشفت التحقيقات الأولية أن مبحوث عنهم وهم مهاجر مغربي وزوجته وأحد عناصر الأمن الإيطالي هم من يقفون وراء تسريب هذه الجوازات إلى المغرب وبيعها للراغبين في الهجرة إلى دول الإتحاد الأوروبي /تيليكسبريس – لقي عاملان للبناء مصرعهما إثر سقوط رافعة بورش بناء بمنطقة “سيدي مومن” فيما أصيب سائق الرافعة بجروح خطيرة نقل على إثرها إلى المستشفى وكان الهالكان على سطح بناية قيد التشييد حين صدمهما ذرع الرافعة بقوة كبيرة وهو ما أسفر عن وفاتهما في عين المكان /هيسبريس – إنتحر رب أسرة يبلغ 43 سنة وأب لثلاثة أطفال برمي نفسه من أعلى العمارة التي يقطن بها بحي “بوخالف” بمدينة طنجة ولفظ أنفاسه الأخيرة مباشرة بعد إرتطامه القوي بالأرض وإصابته بكسور وجروح خطيرة على مستوى الرأس /طنجة نيوز – أقدم أخ وزوجته على الإعتداء على أخته بشكل وحشي في محاولة منهما لقتلها من أجل الإستيلاء على منزل العائلة الكائن بدوار “كفيفات” جماعة “المكرن” ضواحي القنيطرة حيت إقتحما خلسة المنزل الذي تسكنه رفقة والدها حين خرج ليصلي صلاة العشاء ،وشهرت الزوجة سكينا وإنهالت على الضحية بالطعنات لتسقط مضرجة في دمائها ولولا صراخها طلبا للنجدة لفارقت الحياة /برلمان – عثر الأمن الإيطالي بعد إتصال وارد من أحد المارة على مهاجر مغربي يبلغ 24 سنة مقتولا بواسطة طلقات نارية على مستوى صدره وبجيبه مبلغ مالي قدره 900 أورو وكميات من المخدرات كانت معدة للبيع ببلدة “لوكاتي فاريزينو” بإقليم كومو شمال البلد /الجسور – أنهت الهيئة القضائية بفاس ملف محاكمة “بيدوفيل” فاس الفرنسي الخمسيني المتهم بالإعتداء جنسيا على أربع طفلات تتراوح أعمارهن بين 7 و13 سنة وحكمت عليه ب 8 سنوات سجنا نافذا وتعويض مادي لفائدة إحدى الضحايا قدره 30 ألف درهم لمؤاخذته /الأحداث المغربية – ضبطت عناصر فرقة الشرطة القضائية بمدينة بوجدور داخل سيارة مصابة بعطب على مستوى حي “الوحدة الترابية ” بالمدينة بعد تمشيط الحي والتربص بمكان تواجد صاحبة السيارة وكذا العثور عليها على مستوى السد الأمني وبعد إيقافها وإجراء تفتيش دقيق داخلها أسفرت العملية عن حجز خمسة كيلوغرامات ونصف من مخدر الشيرا كانت موجهة للترويج /الأحداث المغربية – إجتاحت قناديل بحر سامة شواطئ المتوسط وخبراء البيئة يحذرون من لذغتها الخطيرة التي تفضي في بعض الأحيان إلى حدوث حالات إغماء كاملة وقد رصد عدد من المواطنين هذا النوع والذي يدعى ب”أرجل الجندي البرتغالي في مختلف شواطئ الجسيمة وتطوان والجبهة /المساء – لفظ شاطئ أكادير جثة التلميذ الذي ينحدر من مدينة تارودانت والذي كان قد إبتلعه البحر منذ يوم 11 مارس الماضي أثناء قضائه رحلة سباحة و إستجمام رفقة أستاذه وبعض زملاء الدراسة /أخبارنا" "أش واقع اليوم : حصيلة هاد النهار من الجرائم و الحوادث"
"قالت صحيفة ال فارو دي سيوتا الصادرة من سبتة، أن ما يزيد عن سبعين مهاجرا مغربيا، وصلوا سواحل سبتة منذ الساعات الاولى لصباح اليوم الاثنين، حيث تجندت عناصر الصليب الاحمر، والحرس المدني لتقديم الاسعافات للمهاجرين. واتهمت الصحيفة، السلطات المغربية بالسماح للمهاجرين بالخروج من شواطئ الفنيدق أمام أنظارها، دون أن تقوم بدورها في منع الهجرة السرية، معتبرة ان الامر ابتزاز جديد من المغرب لاسبانيا.  وأشارت الصحيفة، ان سبعون مهاجرا هو أكبر رقم يصل سباحة لسبتة منذ بداية الجائحة، وبين هؤلاء اطفال صغار ونساء، ومنهم أسرتين كاملتين مكونة من والدين وأبناء. " "اش واقع فالفنيدق؟ 70 واحد حركَـ عومان هاد الصباح لسبتة وبينهم جوج أسر بولادهوم – فيديو"
"علمت “كود”، أن مصالح المستشفى الإقليمي بمدينة برشيد استقبلت، أمس الخميس، جثة شخص ستيني، توفي بسبب إصابته بأزمة قلبية مباغثة بعد خلاف مع سيدة. ولقي المسن مصرعه بعدما قصد مرحاض سوق لقضاء حاجته، وبعد انتهاءه طالبته حارسة المرحاض بأداء درهم. السيد ما بغاش يعطيها درهم وهو أصلا مريض بالقلب. شنقات عليه وضرباتها ليه بخنقة ومشا فيها على قبل درهم وهيا غادي تمشي الحبس على والو…" "قتلاتو على قبل درهم فبرشيد والسبب هو الطواليط"
"ماتسجلوش بزاف ديال الحالات فهذ 24 ساعة الأخيرة، كازا سطات سجلات 10، ومراكش آسفي حتى هي 10، طنجة تطوان 6، والرباط سلا القنيطرة إصابة وحدة. بالنسبة لحالات الشفاء، فمجموعة من الجهات ماسجلات حتى وحدة، جهة الرباط وطنجة وفاس وسوس وكَلميم سجلو حالة شفاء حتى ل2 حالات فكل وحدة فيهم، بينما سجلات جهة كازا ما  يقارب 13 حالة. واليوم تزادت الحالات النشيطة ب11 حالة، بعدما تسجلو حالات الإصابة أكثر من حالات التعافي. وهذو جميع التفاصيل المتعلقة بالوضعية الوبائية ككل: على المستوى الوطني: 8537 حالة (29+) – 211 وفاة – 7583 شفاء (18+) – 743 حالة نشيطة (+11). على مستوى الجهات والأقاليم: جهة كازا سطات: جات فالمركز اللول ب 2878 حالة (10+) – 51 وفاة – 2322 شفاء – 246 حالة نشيطة.
الأقاليم: المحمدية 331، مديونة 167، النواصر 90، بنسليمان 85، سطات 68، برشيد 65، الجديدة 35، سيدي بنور 11.
عمالات كازا (1882 إصابة فالمجموع): البرنوصي 628، عين السبع الحي المحمدي 302، آنفا 282، مولاي رشيد 259، عين الشق 120، بن مسيك 100، الحي الحسني 96، الفدا 95.
آخر تحديث: الأحد مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي، بالإضافة لعدد الحالات النشيطة) جهة مراكش آسفي: جات فالمركز الثاني ب1536 حالة (10+) – 53 وفاة – 1285 شفاء – 198 حالة نشيطة (10+).
الأقاليم: مراكش 1202 (10+)، الرحامنة 233، الحوز 53 ، شيشاوة 25، قلعة السراغنة 5، الصويرة 5، آسفي 3، اليوسفية 0.
آخر تحديث: اليوم الخميس مع 18:00. جهة طنجة تطوان الحسيمة: جات فالمركز الثالث ب 1249 حالة (6+) – 39 وفاة – 1054 شفاء (2+) – 156 حالة نشيطة (4+).
الأقاليم: طنجة 939 (1+)، العرايش 203 (3+)، تطوان 89 (2+)، الحسيمة 17، وزان 1، شفشاون 0.
آخر تحديث: اليوم  الخميس مع 18:00. جهة فاس مكناس: جات فالمركز الرابع ب1033 حالة – 27 وفاة – 973 شفاء (1+) – 33 حالة نشيطة (1-).
الأقاليم: فاس 631، الحاجب 138، مكناس 119، تازة 55، صفرو 46، إفران 20، تاونات 15، مولاي عقوب 8، بولمان 1.
آخر تحديث: اليوم الخميس مع 18:00. جهة الرباط سلا القنيطرة: جات فالمركز الخامس ب785 حالة (1+) – 12 وفاة – 688 شفاء – 85 حالة نشيطة.
الأقاليم: الرباط 305، سلا 245، الصخيرات تمارة 151، القنيطرة 61 (1+)، الخميسات 22، سيدي سليمان 1، سيدي قاسم 0.
آخر تحديث: الخميس مع 18:00. جهة درعة تافيلالت: جات فالمركز السات ب586 حالة – 5 وفاة – 581 شفاء – 0 حالة نشيطة (لا جديد).
الأقاليم: ورززات 503، ميدلت 52، زاكَورة 14، تنغير 10، الرشيدية 7.
آخر تحديث: اليوم الخميس مع 18:00. الجهة الشرقية: جات فالمركز السابع ب 196 حالة – 8 وفاة – 179 شفاء – 7 حالة نشيطة.
الأقاليم: وجدة أنكَاد 70، بركان 54، الناظور 44، الدريوش10، تاوريرت 9، كَرسيف 8، فكَيكَ 1، جرادة 0.
آخر تحديث: الاثنين مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي) جهة بني ملال خنيفرة: جات فالمركز الثامن ب 120 حالة – 7 وفاة – 101 شفاء – 12 حالات نشيطة. (لا جديد).
الأقاليم: آزيلال 51، خريبكَة 30، بني ملال 22، الفقي بنصالح 16، خنيفرة 1.
آخر تحديث: اليوم  الخميس مع 18:00. جهة سوس ماسة: جات فالمركز التاسع ب 90 حالة – 7 وفاة – 82 شفاء (1+) – 1 حالة نشيطة (1-).
الأقاليم: إنزكَان آيت ملول 42، أكادير إداوتاوتنان 39، طاطا 4، تارودانت 3، اشتوكة آيت باها 2، وتيزنيت 0.
آخر تحديث: اليوم الخميس مع 17:00. جهة كَلميم واد نون: جات فالمركز العاشر ب 46 حالة، 1 وفاة – 44 شفاء (1+) – 1 حالات نشيطة (1-).
الأقاليم: كَلميم 44 – سيدي إفني 1 – آسا الزاكَ 1. (لا جديد)
آخر تحديث: اليوم الخميس مع 18:00. جهة الداخلة واد الذهب: جات فالمركز حضاش ب 5 حالات – 0 وفاة – 5 شفاء – 0 حالة نشيطة. (لا جديد).
الأقاليم: واد الذهب 5، الأقاليم الأخرى 0.
آخر تحديث: اليوم الأربعاء مع 18:00. جهة العيون الساقية الحمرا: جات فالمركز اللخر ب 5 حالات – 0 وفاة – 4 شفاء- 1 حالة نشيطة. (لا جديد)
الأقاليم: بوجدور 4، الأقاليم الأخرى 0.
آخر تحديث: اليوم الأربعاء مع 18:00" "الحصيلة الوبائية لكورونا فجميع جهات وأقاليم المغرب: 10 إصابات فكل من جهة كازا ومراكش.. ومعظم اللي تشافاو فالعاصمة الاقتصادية.. والحالات النشيطة تزادت"
"توصلت “كود”، ببلاغ صادر عن مجموعة الوحدة الفندقية “الداخلة اتيتيد”، المشهورة بإسم مالديف المغرب، تعلن من خلالو عن قرب إعادة فتح مجموعة من فنادقها المصنفة والمشهورة بإطلالتها على البحر. وحسب البلاغ فالوحدة الفندقية اتخذت كل التدابير الوقائية في ظل تفشي وباء كورونا، والعمل على اتخاذ جميع التدابير التي تحمي الزوار والسياح المغاربة من جميع مناطق المملكة، قصد تعزيز السياحة الوطنية. وأصبحت فنادق الداخلة المطلة على البحر الأطلسي في الآونة الأخيرة، وجهة مميزة لعدد من السياح المغاربة والأجانب وهواة ركوب الأمواج والتمتع بأرخبيلات الممزوجة برمال الشواطئ الذهبية. مجموعة فنادق الداخلة أشارت كذلك، إلى أن هذه المؤسسات توجد اليوم في حالة تأهب، وقد وضعت جميع البروتوكولات الصحية التي أوصت بها السلطات لضمان حماية كل من الموظفين والسياح أثناء إقامتهم." "مالديف المغرب.. فنادق الداخلة كتستاعد لفتح الأبواب واستقبال السياح المغاربة"
"– أقدم شخص في أواخر الأربعينيات على الإنتحار بقفزه من نافدة شقة متواجدة ب”إقامة الراضي” وسط مدينة طنجة ، ورجحت مصادر أن تكون الحالة النفسية والمادية التي كان يمر بها الهالك إثر إنفصاله عن زوجته النرويجية ، هي السبب الرئيسي في إنتحاره /برلمان – لقيت إمراة متزوجة من عسكري مصرعها إختناقا بغاز البوتان،  بأحد المنازل بمركز “تاغازوت” شمال أكادير، فيما نقل عشيقها في حالة حرجة إلى مستشفى  الحسن الثاني بأكادير /أكادير24 – تسببت لقاح جديد إستعمل للمرة الأولى في وفاة ثلاثة رضع  من أصل خمسة ، داخل مستشفى الولادة الليمون التابع  للمركز الإستئفائي الجامعي إبن سينا بالرباط ، مما أثار الهلع في صفوف الآباء وجعلهم يحتجون على إدارة المستشفى /أحداث إنفو – أدانت غرفة الجنايات الإستئنافية بمحكمة الإستئناف بطنجة ، متهما بمحاولة هتك عرض أنثى بالقوة وتحت التهديد ، وحكمت عليه ب 7 سنوات سجنا نافذا /كود – مصرع شاب يبلغ 22 سنة ، بعدما دهسته سيارة فاخرة من نوع “رونج روفر” عندما كان على متن دراجة نارية بملتقى شارعي “المقاومة” و”محمد السادس” بالدار البيضاء /شوف تيفي –  مصرع شخص متأثرا بالجروح البليغة التي تلقاها على مستوى الرأس ،بعد أن أقدم أربعة إخوة على قتله بسبب خلافات بينهم بمنطقة “رأس الما” بجماعة “عين الشقف” القروية التابعة ترابيا لإقليم مولاي يعقوب /ناظور سيتي – توفي أحد المواطنين داخل محكمة الإستئناف بطنجة ، والهالك كان متابعا في حالة سراح بتهمة الإغتصاب ، قبل أن يقدم أمام أنظار الوكيل العام للملك بالإستئنافية طنجة حيت لفظ أنفاسه الأخيرة /اليوم24 – جرى القبض على شاب في عقده الثاني ، كان قد هاجم وكالة تجارية لتحويل الأموال مستعملا قناعا على وجهه ومشهرا سلاحا أبيض في وجه مستخدمة بالوكالة في مدينة الحاجب/شعب بريس – أحالت المصلحة الولائية للشرطة القضائية بمدينة الرباط ضابط شرطة ممتاز و مقدم شرطة ، للإشتباه في تورطهما في قضية تتعلق بالنصب والإحتيال على مواطنين ، بدعوى التوضيف في أسلاك الشرطة مقابل مبالغ مالية /كواليس – قضت محكمة الإستئناف بمدينة فاس بالسجن النافذ ل20 سنة ، في حق سيدة قتلت شاب في الشارع العام بطعنات مميتة بواسطة السلاح الأبيض بمدينة فاس /شوف تيفي" "أش واقع اليوم: ها حصيلة الإنتحار والإغتصاب والحوادث والتشرميل والغرق اليوم"
"أماطت مصادر مطلعة ل”كود” أن البرلمان الأوروبي شهد خلال الأيام الأخيرة؛ تداولا لوثيقة لا تحمل أي توقيع رسمي أو صفات موزعيها مجهولة المصدر تتعاطى لمسألة تكييف البروتوكول الفلاحي بين المملكة المغربية والإتحاد الأوروبي. ويتزامن تداول تلك الوثيقة المكونة من صفحتين مع النقاشات الدائرة على مستوى الإتحاد لتكييف البروتوكولات التجارية بين المغرب والإتحاد الأوروبي مع أحكام محكمة العدل الأوروبي، إذ تقدم الوثيقة إجابات حول ملائمة بروتوكول الزراعة مع حكم المحكمة، وتحصل المملكة المغربية على موافقة “الشعب الصحراوي”، فضلا عن كون الإتفاقية تعود بالنفع على ساكنة المنطقة، وعدم تغيير الإتفاق للوضع القانوني القائم.  هادشي مزيان من ناحية أننا كنروجو لتكييف هاد الإتفاقية بما يخدم المصالح العليا للبلاد ووحدتو الترابية وزيد عليه أنه عمل وطني، ولكن من جهة أخرى باش توزع هاد الوثيقة المجهولة المصدر ولي ماعندها جهة وصية راه هادشي كيضرب مصداقيتنا مع البرلمانيين الاوروبين. هاد الجهة لي كتوزع فهاد الوثيقة ما دايراش شكون هي وما عرفناهاش؟ هاد الجهة راه كضرب مصالحنا فالعمق فاش تخبات و ما دارتش شكون هي. واش حشمانة ؟ واش خايفة من شي حد.  خاصنا نكونو واضحين مع الإتحاد الاوروبيين وباش تكون واضح خاص تكون عندك مصداقية. والمصداقية كتكون بالمسائل القانونية وبوجه مكشوف باش تعرف الناس بأنك على حق وعندك شرعية. باراكة ها العار من ديرو شي حاجة من ريوسكم راكوم غا كتخربقو. واااا كيفاش بغيتو برلماني أوروبي يصدق رواية ما عندها سند ما عندها مرجع. وديرو عقلكوم أ عباد الله هااا العار راه المدافع على الوحدة الترابية للمملكة خاصو يكون هاز الراس. والمثل كيقول لي كيشطح ما يغطيش وجهو." "بحال هادو كيخليونا بلا مصداقية. شكون هاد الناس لي كيفرقو وثيقة على ود بروتوكولات الفلاحة فالبرلمان الأوروبي بهاد الطريقة"
"نتاحر لبارح الإثنين فالعشية، شاب ثلاثيني  شنق راسو بحبل داخل دارهوم فدوار اكرام بجماعة آيت اعميرة بإقليم اشتوكة أيت باها حدا أكادير. مصادر محلية قالت ان عائلتو لقاتو شانق راسو وعيطو للجوندارم لي فتحو تحقيق فالنازلة، وداو الجثة لمستودع الاموات باش يشرحوها." "ثلاثيني نتاحر داخل دارهوم فاشتوكة ايت باها "
"هنأ رئيس مجموعة البنك الدولي ديفيد مالباس، أمس الجمعة، المغرب على استراتيجيته الاستباقية للتخفيف من آثار الأزمة الصحية. وذكر بلاغ لوزارة الاقتصاد والمالية وإصلاح الإدارة أن مالباس أكد خلال اجتماع افتراضي عقده مع وزير الاقتصاد والمالية وإصلاح الإدارة محمد بنشعبون، على هامش الاجتماعات الربيعية للبنك الدولي وصندوق النقد الدولي المنظمة ما بين 9 و11 أبريل الجاري، استعداد البنك لتعزيز دعمه لجهود التنمية الاقتصادية والاجتماعية للمملكة. وأبرز رئيس المؤسسة الدولية خلال هذا الاجتماع، الذي عرف أيضا مشاركة والي بنك المغرب عبد اللطيف الجواهري، استعداد مجموعة البنك الدولي لتقديم الدعم المالي والمساعدة التقنية لمختلف أوراش الإصلاحات ذات الأولوية التي انخرطت فيها المملكة. من جهته، أشاد بنشعبون بجودة الشراكة النموذجية طويلة الأمد التي تربط المملكة المغربية ومجموعة البنك الدولي، مبرزا بهذه المناسبة نجاعة تدابير الاستجابة التي اعتمدتها السلطات المغربية منذ ظهور الجائحة، بهدف الحد من تأثير أزمة كوفيد-19 على الاقتصاد الوطني، طبقا للتوجيهات الملكية. كما استعرض أبرز أوراش الإصلاحات ذات الأولوية التي أطلقها المغرب لتحفيز انتعاش دينامي وتقوية قدرة الاقتصاد على الصمود، مشيرا في هذا الصدد إلى مخطط الإنعاش الاقتصادي بدعم من صندوق محمد السادس للاستثمار، وورش تعميم الحماية الاجتماعية وكذا ورش إصلاح القطاع العمومي. وتمت دعوة البنك الدولي إلى تعزيز دعمه المالي والتقني لمواكبة المملكة في جهودها الرامية إلى احتواء آثار الأزمة وتنفيذ برنامجها التنموي. كما دعا الجواهري، البنك الدولي إلى تمكين المغرب من الاستفادة من الخبرة التي تتوفر عليها هذه المؤسسة، وذلك بهدف مواكبته في بعض المجالات التنموية ذات الأولوية، لاسيما في ما يتعلق بقدرة النسيج الإنتاجي الوطني على الصمود، وإدماج القطاع غير المهيكل والرقمنة. وجدد المسؤولون التأكيد، في ختام هذا الاجتماع، على التزامهم وإرادتهم المشتركة لإنجاح تنظيم الاجتماعات السنوية للبنك الدولي وصندوق النقد الدولي المرتقبة بمراكش في أكتوبر 2022." "البنك الدولي: مستعدين ندعمو جهود التنمية الاقتصادية والاجتماعية وأوراش الإصلاح ف المغرب"
"إغلاق  15سوق أسبوعي بسبب الحمى القلاعية بسيدي بنور. مصدر رسمي أكد، ل “كود”، أن قرارا اتخذ، أمس الاثنين، بإغلاق 15 سوق أسبوعيا بالإقليم ل 15 يوما كإجراء احترازي يدخل ضمن التدابير المتخذة للوقاية من الحمى القلاعية. واتخذ القرار من قبل العامل اجتماع عقده مع ممثل المكتب الوطني للسلامة الصحية للمنتوجات الغذائية، ورئيس الغرفة الفلاحية بالمنطقة." "15 سوق أسبوعي تسد فسيدي بنور بسبب الحمى القلاعية"
"أحالت مصلحة الشرطة القضائية بمدينة تازة، أمس الجمعة، أربعة أشخاص متورطين في انتحال صفة ينظمها القانون من أجل تصوير ونشر محتوى رقمي يتضمن مشاهد تمثيلية مضللة وماسة بالإحساس بالأمن، على أنظار النيابة العامة المختصة. الموقوفن اللّي تحالو عل القضاء، حسب مصادر محلية “كود”، متورطين في انتحال صفة البوليس، بعدما قاموا بمحاكاة توقيفاتم، قبل توثيقها في تسجيلات مصورة ونشرها على موقع التواصل الاجتماعي الفايسبوك. وجاءت هاد العملية أيام قليلة من عملية مماثلة دارتها “لابيجي” ديال بنمسيك فكازا، واللي شدات، ستة أشخاص تتراوح أعمارهم ما بين 19 و27 سنة." "بعد كازا.. حصلو 4 فتازة كينتاحلو صفة بوليس ودارو تدخلات بوليسية وهمية ولاحوها ففيسبوك"
"تحت عنوان “صحة المغاربة أولوية بالنسبة للملك”، نشر موقع “بريميسيا دياريو” الكولومبي مقالا نوه فيه بالإجراءات التي اتخذها الملك محمد السادس لحماية المغاربة من تفشي كورونا. و قال الموقع أنه بمجرد ظهور أولى حالات الإصابة بالفيروس أقدم المغرب على اتخاذ سلسلة من التدابير لوقف انتشاره في وقت تأخرت فيه دول متأثرة بشدة في اتخاذ الخطوات اللازمة للوقاية من العدوى. و أضاف المصدر ذاته أن “السلطات المغربية أدركت الحاجة إلى اتخاذ قرارات جذرية وتنزيل سلسلة من الإجراءات الصارمة (…) بسرعة كبيرة”، مسجلة أن المغرب اعتمد “خطة استجابة فعالة، يتابعها الملك محمد السادس عن كثب”. شهادة “بريميسيا دياريو” في حق المغرب تنضاف إلى تلك الصادرة على لسان منابر دولية أخرى من قبيل “إل باييس” (إسبانيا) ونيويورك تايمز (الولايات المتحدة) والصحيفة البريطانية الإلكترونية “بايلاين تايمز”.     " "كورونا.. موقع كولومبي: صحة المغاربة أولوية بالنسبة لمحمد السادس"
"رفيق بوبكر ما كيفلتش شي مناسبة باش يحاول يهرس الطابو لي عندنا فالمجتمع المغربي بالنسبة للشراب. وكان قال عليه واحد العبارة شهيرة وكتستعمل في الترولات اليوم وهي “هادشي كامل واقع وما نضربوش الطاسة”. هاد اليوماين بوبكر نشر صورة على حسابو في انستگرام هاز كانيط ديال البيرا ومصور مع ممثل مغربي آخر فرحانين في بار في الكامبودج. طبعا التعاليق كانت على صورة بوبكر رفيق زوينة، خصوصا أنه ممثل متصالح مع راسو وكيعيش حياتو بالطريق لي بغا بدون تعقيدات وما كيتسوق لحتى واحد. " "رفيق بوبكر باغي يهرس الطابو اللي كاين فالمجتمع على الشراب.. وكيعبر على العشق ديالو للطاسة بجميع الطرق.."
"محمد بنحليب، مهاجم الرجاء البيضاوي خضع لعملية جراحية اليوم الثلاثاء بأسبيطار فقطر، بعد الإصابة اللي تعرض ليها في ركبتو خلال الماتش ديال الرجاء ونهضة بركان في منافسات البطولة. مصدر مطلع أكد ل”گود” أن العملية الجراحية كانت ناجحة، في انتظار الشروع فالترويض بالمركز الطبي أسبيطار.  وكان من المقرر أن يواصل بنحليب علاجه في الدار البيضاء، إلا أن مسؤولي الفريق الأخضر قرروا يصيفطوه لقطر باش يتعالج مزيان بحال عبد الإله الحفاظي وعمر بوطيب. ومن المنتظر ان يلتحق محمد الدويك، الظهير الأيمن للرجاء، بزميله بنحليب، للخضوع بدوره لعملية جراحية في ركبته بعد الإصابة التي تعرض لها في المباراة أمام الجيش الملكي برسم مؤجل الدورة 15 من منافسات البطولة." "بنحليب نجحات ليه العملية"
"“شي حوايج غراب وقعو للعابة قبل الماتش مع المغرب. نصفهم تعرضو لتسمم غذائي وخلانا نطلبو الماكلة من مطعم اسيوي” بهاد العبارة تكلم مدرب الغابون بعد هزيمته البارح امام المغرب. الاسباني كاماتشو قال باللي المنتخب المغربي كان احسن منهم ولكن غادر القاعة مقلق على ما وقع للعابة ديالو. المهاجم الغابوني ديال دورتموند كتب هاد الشي البارح الصباح وقال باللي العصير ضرب نص اللعابة فكرشهم وقال باللي امور غريبة كتوقع. بعدها جا اكدها المدرب ورد عليه بنعطية عميد المنتخب بسخرية وقال ليه راه اتاي اللي فيه المشكل ماشي عصير الليمون" "مدرب الغابون: حضرت احتراما للفيفا ونص اللعابة تعرضو لتسمم غذائي وخدينا الماكلة من معطم اسيوي"
"أعلنت نجمة تلفزيون الواقع، كيم كارداشيان، نهار الجمعة، أنها وراجلها الرابور كانيي ويست احتفلوا بطفلهم الرابع، اللي تولد عن طريق الأم البديلة. وحطات كيم تصاور من الحفلة اللي كانو دارو للطفل قبل مايتولد، اي مايسمى بال”baby shower”، وعلقات كيم على الصور: “احتافلنا بولدي الحبيب سيمانة قبل، وكنت مخلوعة بزاف ولكن على والو، طلع كالم وماكيبكيش كاع، وكولشي كيبغيه”. " "بالتصاور. ها كيفاش احتفلات كيم كارداشيان بمولودها الرابع من مرا أخرى"
"وحيد خاليلوزيتش الناخب الوطني بأن عليه مدمر بعد الماتش لي خسروا المنتخب الوطني أمام الگابون بثلاثة لجوج فملعب طنجة ضمن استعدادات المنتخب الوطني للتصفيات المؤهلة إلى نهائيات كأس إفريقيا للأمم 2021. وأكد خاليلوزيتش في الندوة الصحافية من بعد الماتش، انه كان كيتمنى يفرح الجمهور بتحقيق الفوز، لكن النتيجة حبطاتو.                وأوضح أن الخطأ لي ارتكبوا جواد الياميق أثر على معنويات اللعابة، مشيرا إلى أن الماتش كان فيه شي حوايج مزيانة جربت بزاف ديال اللعابة باش نحصل على 23 لعاب وگال “انا مقلق على اللعابة لحقاش كانوا يربحو الماتش”. واوضح خاليلوزيتش أن المنتخب المغربي بدا كيتحسن واخا خسرنا اليوم بثلاثة ملمحا أنه سيكون أفضل بعدما يسترجع جميع لاعبيه" "خاليلوزيتش: انا مقلق من اللعابة والماتش كان فيه شي حوايج مزيانة"
"علمت “كود”، أن الغرفة الجنحية بالمحكمة الابتدائية بطنجة أدانت، مؤخرا، مروج مخدر الهيروين بسنة ونصف حبسا نافذا وغرامة مالية قدرها 5000 درهم، بعد متابعته في حالة اعتقال، بعد توقيفه من طرف فرقة الأبحاث والتدخل التابعة للشرطة القضائية ووضعه رهن الحبس الاحتياطي بالسجن المحلي “سات فيلاج”. هاذ البزناس كان روشيرشي وطاح في يد البوليس بسبب التحرش جنسيا بشابة في الشارع جمعات عليه الناس وجا البوليس لقاها حاصل… وبعد تفتيش منزل المتهم، عثرت عناصر الشرطة على كمية من مخدر الهيروين، التي كان يعتزم ترويجها لزبنائه، كما تم حجز لفافات من مخدر الهيروين، وعدد من الأقراص طبية المهلوسة." "صياد النعام يلگاها يلگاها.. بزناس هيروين روشيرشي طاح بسباب التحرش الجنسي"
"“كود” كتسول مشاهير وسياسيين وفنانين ومؤثرين وإعلاميين، على كيفاش كيدوزو نهارهم فهذ الرمضان الاستثنائي مع كورونا، وعلى رأيهم فقرارت خداتها الحكومة. اليوم المفكر والباحث فالفقه الإسلامي، رشيد أيلال،  محتفل حيت كمل 100 ألف آبوني فالقناة ديالو على يوتوب، وحاوراتو ”كود”: كيفاش كتدوز رمضان دابا اللي مسدود علينا؟ النهار مقسمو لمجموعة من الاقسام فظل الظروف لحالية، فالصباح كندي البنت للمدرسة لي بعيدة ب7 كيلومتر على الدار، كنجي وكنحاول ننعس شوية لأنني كنكون فالغالب سهران باش نوجد بالليل الكتابات دياولي والبروكَرامات، خصوصا وأني يوميا عندي فيديوهات على قناتي فيوتوب، وبالتالي التهييء كنخليه لليل، أما فالنهار كنكون فخدمة الإبنة ديالي والأسرة، كنتلاقى مع الأصدقاء الكتاب والمفكرين. وفنهار السبت فحالة خاصة، كنبات فالاستوديو ديال “زوم برودي” دالاخوين الحميدي كنصور، ونقد نبقى لساعات متاخرة أو حتى للصباح. واش الإجراء اللي اتخداتو الحكومة مزيان؟ قرارات الحكومة كعادتها متدبدبة، أنا ماشي ضد انهم يديرو الحجر، لكن بالنسبة لأصحاب المقاهي والمطاعم، اللي العمل نتاعهم كيكون بالليل فرمضان، فالامر صعب، الحكومة اللي تاخذات هذ القرار بهذ الشكل خاص تعطي البديل، أو تخصص شي دعم، اقل مقهى كيخدمو فيه 4 دالناس، عشرات الآلاف من المقاهي في المغرب يعني الملايين ديال الأسر، يعني الأمر خطير جدا، هذ 4 دالناس آش غيوكلو عائلاتهم؟ يعني إما تقتلهم كورونا او يقتلهم الجوع، هذ الناس غيضطرو يبيعو حوايجهم ويسعاو، ولذلك فهذ القرارات مضطربة وغير مسؤولة. شنو رأيك فمنع التراويح؟ صلاة التراوح ما هياش فريضة او سنة، وحتى الفقهاء يقولون انها من النوافل، السنة النبوية حسب الرواة هي أن الرسول منع أنها تتقام فالمسجد، صلا بالناس يوماين أو ثلاث ايام وآمرهم أنه يصليو فالدار، إلى ماكانتش التراويح فالمسجد فهكذا رجعات الأمور لنصابها، وكلشي الناس المهتمين بالفقه اكدو انه اللي ابتدع هذه الصلاة بشكل جماعي فالمساجد هو عمر بن الخطاب، لا الرسول دارها ولا ابو بكر الصديق، وحسب الرواة، عمر قال أنها أفضل البدع، وقال ان الذين ينامون عنها افضل من الذين يقومون، يعني اللي ماصلاوهاش حسن من اللي كيصليو. هي فالحقيقة ماوقفوش صلاة التراويح، بل وقفو صلاتها فالمساجد، وبالتالي اي واحد يقدر يصليها فدارو، وهذا فعل كان دارو الرسول، ودابا عاد كتطبق الناس السنة. كاين اللي بغا يفطر بالعلالي، أنت معاهم ولا ضدهم؟ مسألة التدين هي مسألة شخصية، ومن حق أي واحد ياكل رمضان أو يصوم، يصلي أو مايصليش، يكون مسلم أو مايكونش، هذي من الحريات الفردية اللي كيكفلوها المواثيق الدولية، ياكل رمضان سواء جهرا أو سرا هذاك حق الناس، لو أنه تخاد رأيي يتفتحو المقاهي فالنهار وللي بغا ياكل، والسرباي يكون صايم ماكاين حتى شي مشكل، والناس يتعايشو بعضياتهم، المغرب متعدد، ماعندناش مغرب واحد، فيه المسلم واليهودي والمسيحي واللاديني والملحد، فيه أصناف عدة، وهذو مواطنين، ومن حقهم يمارسو حرياتهم، وأنا ماعنديش مشكل أنه نشوف شي حد كياكل ونكون صايم، بل حتى القرآن كيقولها: “وعلى الذين يطيقونه فدية طعام مسكين، ومن تطوع خيرا فهو خير له، وأن تصومو خير لكم”، يعني هناك تخيير بين الصيام وعدم الصيام، هذي حقائق فالقرآن ولكن الناس يغيبونها. كيجاوك مسلسلات رمضان؟ الانتاجات التلفزية ككل سنة، نادرا ما كتشوف شي حاجة كتحمر لوجه، بغيت فالحقيقة نتبع شي حاجة، ماكنقدروش، كتبقى تقلب بين دوزيم والقناة الأولى علاه تلقى ووالو، الرداءة ولا إبداع والموضيع متكررة، شخصيات متكررة، كل شيء متكرر، لكن مالين دار قالولي بأنهم كيتبعو شي مسلسل اسمه “بنات العساس”، وقالو أنهم عجبهم، أنا ماشتوش حيت كنكون مهتم بالكتابة، ولكن ماعرفتش، باقي الأعمال كتكون وقيتة الإفطار، ناهيك عن الكاميرا الخفية المفبركة واللي ولا كلشي عايق بيها، واحد دايريلو كاميرا كاشي وملصقين ليه الميكرو، حتى الإبداع فالكذب ماكاينش." "رمضان وكونفينمون (الحلقة 5).. رشيد أيلال فحوار مع “كود”: التراويح بدعة والسنة هي تصليها فدارك.. وقرار الحكومة غير مسؤول حيت مادارتش الحل لصحاب القهاوي"
"قال مصدر من شركة  “RATP Dev Casablanca” أن الحركة على مستوى الشبكة ديال الطرامواي فكازا “مضطربة بزاف” بسباب الشتا الكثيرة اللي طاحت هاد ليامات. وقال مسؤول من الشركة لوكالة المغرب العربي للأنباء أن ” مع هاد الشتا الكثيرة فكازا ولاّت الحركة على مستوى الخط 1 و الخط 2 ديال الطرام فيها مشاكل كبيرة”. و زاد أكد أنه “لحد الساعة صعيب نعرفو فوقاش غادي ترجع الحركة لطبيعتها، بسباب أن الأمر مرتابط بتصريف مياه الأمطار اللي طاحت و أيضا على حساب أحوال الطقس من بعد”. و كانت مدينة كازا عرفت نزول أمطار غزيرة فهاد 48 ساعة الفايتة، الشي لي روّن الحركة العادية ديال الطراموي وتسبب فخسائر مادية في عدد من الممتلكات الخاصة و العامة. وكانت شركة “ليدك Lydec” ، قد أعلنت ، في بلاغ لها، عن تعبئة مواردها البشرية ووسائها المادية من أجل الحد من تأثير الأمطار الغزيرة التي تشهدها العاصمة الاقتصادية." "كازا.. الحركة ديال الطرامواي تخربقات و كتعيش مشاكل كبيرة بسباب الشتا اللي طاحت هاد ليّام"
"بعد “بلوكاج” دام لأشهر بسبب “صراعات” سياسية حول منصب عميد كلية الحقوق التي سيدرس بها ولي العهد مولاي الحسن ابتداء من الموسم الجامعي المقبل، عينت الحكومة اليوم فريد الباشا في منصب عميد كلية العلوم القانونية والاقتصادية والاجتماعية أكدال. كما عينت الحكومة، وفق بلاغ صادر عن المجلس الحكومي وتلاه مصطفى الخلفي، الناطق باسم الحكومة زوال اليوم الخميس 25 يوليوز الجاري، كل من محمد فخاوي مديرا بلمعهد العلمي بجامعة محمد الخامس بالرباط، وجمال الدين الهاني عميدا لكلية الآداب، وعبد اللطيف كداي عميدا لكلية علوم التربية. وحسب مصادر من مجلس الجامعة، فإن من أحد المرشحين قدم طعنا إداريا في النتائج تتلخص في النقاط التالية، في أولا تواجد عضو في  لجنة الانتقاء المباراة الشفوية كان متواجد في مباراة سنة 2017 والتي ألغيت نتائجها." "أخيرا.. رغم الطعون: تعيين عميد كلية الحقوق لي غايقرا فيها ولي العهد مولاي الحسن"
"كشفات دراسة حديثة بيلا الأطفال الي كيتولدو عن طريق عملية قيصرية هم عرضة بثلاثة المرات تقريبا لأنهم كيتصابو بالإضطرابات الأيضية بحال السمنة والسكري. هاد الدراسة جراوها باحثين فجامعات من أستراليا وهولندا وإيرلندا والمملكة المتحدة على نحو 500 ألف مرأة و أطفالهوم على مدى 13 عام ولقاو فالنتائج أن الأطفال الي تولدو  بأي وسيلة غير طبيعية بحال العملية القيصرية او تحريك المخاض هما الي كانو عرضة للإصابة بمشاكل صحية فالتنفس وفالتمثيل الغدائي والكزيما. وكتقول البروفسورة “هانا داهلين ” وهي وحدة من الباحثين الرئيسيين فالدراسة أنه على العكس لي تولدو طبيعيا دون تدخل طبي او جراحي مكيعانيوش بزاف من مشاكل طبية و كتضيف أن هاذ الدراسة مخصهاش تدفع الأمهات للإحساس بالذنب لكنها خاصها تجعلهم يفكرو واش محتاجين للتدخل الطبي لدرجة كبيرة وماشي لخوفهم من ألام الولادة الطبيعية فقط. ووضحات البروفيسورة أن التفسير المحتمل لنتائج هاذ الدراسة هي أن الإجهاد الفسيولوجي الي كينجم على تدخلات الولادة يمكن يغير من جينات الرضيع الي مرتابطة بإستجاباتهم المناعية والي معروفة بالتعديل الجيني." "دراسة. الولادة القيصرية فيها مخاطر كبيرة على الصحة ديال دراري صغار"
"بزاف ديال الصداع نايض مؤخرا عند الجمعيات لي كادافع على حقوق المثليين و الجمعية المغربية لحقوق الانسان مورا الهجمات الشرسة و حملات التشهير لي تعرضو ليها مثليين فالمغرب ! هاد الحملات لي بدات فلايفات صوفيا طالوني فانستغرام و لي كان كايطلع فيهم مثليين و يسولهم واش هوما لوبيات ؟! و لي ماكايبغيش يفصح على الهوية الجنسية ديالو ! صوفيا كايهددو بالتصاور و لا بكونفيرساسيو و لا بشي حد كايعرفو باش يعتارف ليه بلي هوا لوبيا !
صوفيا لي الجيمات و عدد المتابعين سخن ليه راسو و كتيفاتو و مع بنادم قوا عليه بديك ” تبارك الله عليك و على الجرأة ديالك” قال مع راسو علاش لا ندير تانا واحد البويت فحال داك البويت لي كايكون فالكنيسة باش يجيو المثليين يعتارفو ليا بتامثلييت ديالهم ! غير الفرق انه فلايفات صوفيا المثلي كان خاصو يعتارف و لا يتشوه ! فواحد اللايف كايقوليه ” غاتقول انا لوبيا و لا نوريك تصاورك كاتباوس مع هاداك فالرباط”… طبعا هادشي من بعد تحول لصداع كبير و صوفيا زاد سخن عليه راسو و دار لايف كايوري للبنات گاع ليزابليكاسيو ديال ” الزوامل” باش لابغاو يعرفو واش رجالاتهم خوتهم صحابهم “لوبيا”! المهم هاد لابليكاسيو جات من الجنة و الناس لبزاف ديال فاتيفلوغات لي ولاو كايدخلو يجبدو التصاور و يشوهو فعباد الله ! الشيء لي خلق حملة تشهير كبيرة و تسبب لبزاف منهم فمشاكل شخصية و عملية. لي جاني غريب انا فهاد القصة هوا كيفاش بزاف ديال الناس كانو كايشوفو فصوفيا طالوني ” مناضل” و كايقولو ليه ” برافو على الجرأة و الصراحة ديالك” و كايتخايلوه زعما حيت جريء و صريح غايكون كايناضل مع حقوق المثليين! و نساو بلي ماشي ضروري ! صوفيا راه غي صوفيا ! غي مثلي ريفي دار الفلوس و معري على اللاص ماعندو مايخسر ! ماهوا مناضل ماهوا قاري ماهوا عندو شي دوكتورا فالجندرية ماتاخصية ! مثلي فحال بزااااااااااف د المثليين كايطير فالمعاطية والمشاطية و صافي! كايعرف يخلق الفرجة بالتعاويد ديال التجارب ديالو  ! داكشي علاش عادي انه يخرج بفمو يقول بلي هوا ضد الاعتراف بالمثلية ! و بلي المغرب دولة ” إسلامية” و يزرع ديك الكلمة د ” أمير المؤمنين ” باش زعما زعما يحرج الجمعيات لي كادافع على حقوق المثليين ! و يغوت و يحيح و يقوليك هوا ضد انه المغرب يعترف بالمثلية ! هادشي كولو عادي يصدر من واحد فحال صوفيا ! بمستوى صوفيا العلمي ! و الآكاديمي و تاريخ صوفيا و تجارب صوفيا و الحياة لي عاشتها صوفيا راه ماخاصش تسناو من صوفيا تكون شي حاجة اكبر من شنو هي اصلا! لوبيا عندها الفلوس و ص ا ف ي." "صوفيا طالوني ماشي مناضل مع الحريات و الحقوق صوفيا غا مثلي دار الفلوس و صافي! داكشي علاش عادي تسمعو منو بلي هوا ضد الاعتراف بالمثليين ! و ماشي أي مثلي خاصكم تساينو منو يكون قاري و فاهم و عارف و كايدافع على حقوق المثليين حيت المثلية ماشي فاكسان ضد الجهل و لا الكالاخ و لا العنف و تابسيكوباطيت!"
"قالت الحقوقية خديجة الرياضي، الرئيسة السابقة للجمعية المغربية لحقوق الإنسان، في تصريح لـ”كود”، أن “الجهات اللّي طلقات النار على الزورق اللّي كان فيه الراحلة حياة دارت تصرف ماشي قانوني بشكل مطلق”. وزادت الحقوقية الرياضي اللّي كانت حازت على جائزة الأمم المتحدة لحقوق الإنسان: ل”كود”: “كاين انتهاك فالحق فالحياة والجهة اللّي طلقات النار على حياة ارتكبت مسّا فالحق فالحياة وهادشي كيجي فواحد السياق ديال حملة هستيرية ضد المهاجرين سواء عبر البحر أو غيرها”. وطالبت الحقوقية البارزة الرياضي عبر “كود” بفتح تحقيق نزيه وموضوعي في قضية الراحلة حياة وبالتالي تكون محاكمة عادلة ماشي بحال القضايا اللّي تجمعو، مشيرة إلى أن القارب الذي كانت على مثنه الراحلة مكانش كيشكل شي خطر وكان نوع من السرعة فعملية إطلاق النار وانتهاك القانون والحق فالحياة”." "الحقوقية الرياضي لـ”كود”: الجهة اللّي طلقات النار على حياة دارت تصرف ماشي قانوني وكاين حملة هستيرية على المهاجرين وها شنو خاص"
"تسجلات هزة ارضية بقوة 4 درجات على سلم ريشتر، لبارح الثلاثاء ، فالدريوش. وحسب الشبكة الوطنية للمراقبة والإنذار الزلزالي، التابعة للمعهد الوطني للجيوفيزياء، فهذ الهزة تحدد المركز ديالها على بعد 40 كلم من ساحل جماعة أولاد أمغار، ووقعات مع 3 و54 دقيقة ديال لعشية. وتسجلات الهزة على عمق 14 كلم، على خط العرض 35.530 شمالا وخط الطول 3.648 غربا. وكان سبق تسجلات هزة أرضية فالدريوش، السبت اللي فات، بقوة 4,6 درجة على سلم ريشتر. وترصدو فهذ الاشهر القليلة الماضية مجموعة من الهزات الارضية فالمنطقة، كتتراوح درجاتها بين 3 و4 درجات على سلم ريشتر." "الزلزال ضرب الدريوش من جديد"
"هاذ الإحالة على الشجرة العلوية في نصوص البيعات الشرعية، كانوجدو فيها عدة صِيَغ، مافيها باس نعطي أمثلة منها… نص البيعة لتنصيب مولاي عبد الله بن إسماعيل في فاس عام 1729م، كانوجدو فيها هاذ الصيغة: “كانشكرو الله تعالي للي اختار لينا خليفة من حفدة شفيعنا يوم القيامة…وكانبايعو الإمام الحليم المنحدر من علي، المنحدر من هاشم، وللي كايجسسد العدل في أحكامو…كانبايعو أمير المؤمنين مولانا عبد الله، إبن الشريف الأمجد أمير المؤمنين مولانا إسماعيل بن مولانا الشريف”… صيغة أخرى كانلقاوها في بيعة المراكشيين للسلكان مولاي اليزيد (1790-1792) في عام 1790، وللي كاتقول: “الملوك هوما ظل الله فوق البشر، هوما الحصن المتين للأقوياء وللضعفاء…كانشكرو الله تعالى للي رضى على الأرض، وزيين هاذ الدنيا بالأئمة الحَسَنيين، الهاشميين، العلويين، بهاذ الأسرة من قريش المنحادرة من محمد للي كاتتوججه ليه جميع الوجوه…”… أو هاذ الصيغة للي خذيتها من جميع الرسائل للي كايرسلوها القُيياد الكبار لمولاي الحسن الأول ابتداء من نهار تولى الحكم في عام 1873م…كولها هاذ الرسائل كاتنتاهي بهاذ الصيغة: “بايعناك، آ سيدنا، البيعة للي بايعو بيها أهل الحل والعقد جدك سيدنا محمد رسول الله صلى الله عليه وسلم…” (هاذ الرسائل موجودة في مديرية الأرشيفات الملكية، الجزء الثالث، 1977، الوثائق أرقام من 311 حتى 315)… فيما يتعلق بالإحالة على النسب الشريف وتلميع الصورة السياسية للعلويين عند المؤرخين الرسميين، فإيلى اعتابرنا بللي الكتابة التأريخية التمجيدية هي نوع من الإعلام الرسمي قبل مايخل المغرب لفترة الحداثة للي جابتها الحماية الفرنسية، فيمكن لينا نقولو بللي الكتب للي وضعوها اصحابها على تاريخ الدولة العلوية نجحات بامتياز في إضفاء الشرعية السياسية على الملوك العلويين في باب الإحالة على الأصل النبوي للسلالة ديالهوم… إيلى اقتاصرنا غير على المؤرخين المهمين منهوم، بحال الإفراني صاحب “نزهة الحادي”، وأبو القاسم الزاياني صاحب “المُعرب”، ومحماد بن احماد أكنسوس صاحب “الجيش العرمرم الخماسي في دولة أولاد مولانا علي السجلماسي”، وخالد بن أحمد الناصري صاحب “الاستقصا”، كانوجدوهوم، وبدون استثناء، كايقللبو وينققبو على الجذور الإثنية للعلويين، وعلاقتهوم بالأحداث السياسية للي عرفها المغرب والأندلس، وكيفية وأسباب استقرارهوم في صحراء المغرب، وجميع الأمور للي كاتهدف لتلميع الصورة السياسية ديال الدولة العلوية وسلاطينها… فالنسب النبوي للعلويين بالنسبة لهاذ المؤرخين هي “سلسلة ذهبية”، و”شجرة صافية من دون الناس”…والجد الأعلى للعلويين، الحسن بن القاسم الداخل، كايقددموه على أنو دخل للمغرب “بناء على طلب” من سكان تافيلالت في واحد الوقت للي الثمار ديالهوم أصابها المرض، وللي الزراعة ديالهوم ترجعات، وكانو محتاجين “للبركة” ديال “شريف جاي من ينبوع النخل بالحجاز”…الحسن الداخل خللا من وراه ترريكة كثيرة من الأولاد، وللي مشهور فيهوم في القرن 15 هو مولاي علي الشريف، وللي كايصووروه لينا على أنو مشى يجاهد في الأندلس ضد النصارى، وهي بالطبع معلومة مشكوك فيها جدا نظرا إلى أن طيلة القرن 15 الإسبان والبرتغال كانو قويين بزاف وبداو بعدا في استعمار المدن الساحلية المغربية…ولكن، ماعلينا، مادام هوما مصددقين هاذ المعلومة، نمشيو معاهوم فيها… محماد بن احماد أكنسوس، للي كان من وجهة نظري هو “مولاي مصطفى العلوي” ديال التيلفزيون المغربي في عهد مولاي الحسن الثاني الله يرحمو، كايقول لينا من دون أي دليل أو حجة مادية : “مللي مولاي علي الشريف كان مستاقر في الأندلس حسب المؤرخين، المسسلمين ورركو عليه باش يقبل البيعة ديالهوم ويقبل الملك، وواعدوه على الطاعة والولاء، ولكن مولاي علي رفض هاذ الاقتراح نظرا للورع والتقوى ديالو، ونظرا للبساطة وللعفة ديالو، ونظرا للزهد ديالو في متاع الدنيا” ! أحمد بن خالد الناصري في “الاستقصا”، نقلا عن أكنسوس، كايزيد يزووق الصورة ديال مولاي علي الشريف، وكايقول بللي أنه: “مللي كان في الصحرا، سامح في الحج، ومشى للجهاد في إسبانيا نزولا عند رغبة علماء فاس وغرناطة للي رسلو ليع العديد من الرسائل”، وكايضيف بأنه: “ماشي غير إسبانيا فاين مشى مولاي علي يجاهد، بل مشى للجهاد حتى في بلباد السودان (إفريقيا السوداء)” !! بلا مايقول لينا ضد من مشى يجاهد وعلاش !! وكايضيف في مكان آخر من “الاسقصا”: “أن هاذ الاهتمام ديال المؤرخين بمولاي علي الشريف السبب ديالو هو الشهرة للي كان كايتمتتع بيها عند المغاربة للي كانو كايشوفوه أعلى منهوم درجة على الإطلاق”… إلى جانب هاذ الأوصاف للي عطاوها المؤرخين الرسميين لجد العلويين، كانلقاوهوم كايأككدو بزاف على أنه: “كان أسد في قلبو رحمة بالآخرين، وكان قطب ديال فرسان الإسلام، وكان شجاع ومِقدام”…وهاذ الأوصاف “العسكرية والحربية”، كاتبان ليا عندها رسالة سياسية للمغاربة، وهي أن الدولة السعدية هي للي قامت بحرب لإنقاذ المغرب من الفوضى للي كان كايعيش فيها، والصراع للي كان بين القبايل ديالو وللي كان كايحول دون وحدة البلاد في وجه الغزاة… ومهما يكن من أمر، فهاذ الدعاية الهيسطوغرافية للدولة العلوية لعبات دور كبير في إضفاء الشرعية السياسية على سلاطين الدولة، وربما مازال الأثر ديالها ساري حتى لليوم…خاصة إيلى ضفنا ليه موضع “القداسة” للي كان كايتمتتع بيه السلطان العلوي منذ قيام الدولة العلوية…" "سلسلة تنفرد بنشرها “كود”: “كيفاش السلاطين ديال المغرب كايشوفو “ريوسهوم” وكايشوفو السلطة ديالهوم وكايحميوها؟ !” الشرعية السلالية العلوية في نصوص البيعة وفي كتابات المؤرخين الرسميين للدولة ح 63"
"كيقول واحد المثل لفقيه لي نتسناو براكتو دخل للجامع ببلغتو. هادشي لي دارا لمقرئ خالد رياض لي قال أن المنقبات أقل عرضة يتصابو بفيروس كورونا لأنهم مغطيات.  خالد رياض نشر ستوري عامر كلاخ وتخلف، كيقول فيها أنه المنقبات مغطيات وما كيسلموش وما كيصافحوش وهادشي لي كتوصي بيه الوقاية الصحية لتجنب مرض كورونا. التعاليق نزلات على المقرئ، والأغلبية بانلهم جاهل ونقص من المرأة عوتاني بطريقة غير مباشرة وحتى بعد لبنات طنزو عليه وقالو ليه واخا ها حنا غادي نديرو النقاب باش ما نمرضوش. مانعرفت فوقاش ناس بحال هاد السيد غادي يتعلمو يزمو فمهم ومايهدروش فحاجات كبار عليهم، ويخليو العلم والعلماء يفسرو للناس كيفاش كتنقل كورونا وكيفاش الوقاية منها. " "الكلاخ والتخلف كون كانو بنادم.. المقرئ المغربي خالد رياض سحابليه راسو عالم وكيفهم فالعلم: المنقبات أقل عرضة باش يتصابو بفيروس كورونا"
"البارح السبت الرابور والمنتج الميريكاني شون جون كومز، لي كان معروف ب “باف دادي”، ومن بعد “بي ديدي”، وعاوتاني غير “ديدي”، ومؤخرا “لوڤ”، حط فيديو على حسابو في انستكَرام كيوثق فيه لحظات عائلية في دارو مع الحجر الصحي. وفي الكَلسة في خيمة في الجردة دار الرابور العالمي، بوفات مغربية مصنوعة من الجلد لي كتباع بزاف في مراكش وفاس واعتمد على لمسة مغربية كتعطي وحي من أجواء مراكش الساحرة، وزاد الشمع وداكشي كان رومانسي.  هاد اللمسة المغربية غادي يكون جابها معاه ديدي، من مراكش، فاش كان جا احتافل بعيد ميلادو فيها. الفيديو على أبواب تحقيق مليون مشاهدة ومن بين المعلقين عليه مشاهير كبار. " "الرابور الميريكاني “ديدي” داير خيمة مغربية بالبوفات ديال الجلد فدارو -فيديو"
"الجامعة ماكانش كتوقع أن الجمهور ما غاديش يكون بكثرة ف ماتش ديال المنتخب الوطني ونظيره الموريتاني اليوم الجمعة بملعب المجمع الرياضي الأمير مولاي عبد الله في الرباط برسم الجولة الأولى من التصفيات الإفريقية المؤهلة إلى نهائيات كأس إفريقيا 2021 بالكامرون.  الجمهور غاب ف هاد الماتش، بعدما ماحضر بشكل غير مسبوق ف ماتش ضد ليبيا فالشعر لي فات.  مصادر “كود”، أكدت بلي رداءة أحوال الطقس كان سببا كافيا لغياب الجمهور عن هذه المباراة.  المنظمون كيفكروا باش يخليو الجمهور يدخل فابور في الشوط الثاني.  واخا العديد قليل الجمهور، الا أن هناك تعزيزات أمنية مكثفة في محيط الملعب وكل الطرق المؤدية ليه.  اللعابة دخلوا للتيران مع السبعة ديال العشية ودارو تسخينات وصفق عليهم الجمهور فاش دخلوا لأرضية الملعب.  " "التيران خاوي فماتش المغرب وموريتانيا – تصاور"
"اللي مغاديش يخلص “لافينيت” على الحديدة ديالو في الآجال القانونية واللي كتسالي في 31 يناير 2019، غادي يلقى مشاكل كبيرة من هنا القدام الى بغا يبيع الطوموبيل ديالو. والى متخلصاتش “لافينيت” غادي يوقعو مشاكل مع دار الضريبة بسبب الحجز التحفظي وخاص ما هيا وما لونها باش تأخذ شهادة الابراء. هاذ الشي جا بسباب لوجيسيال جديد دارتو الوزارة واللي كيكلاصي اتوماتيكيا اي الطنوموبيل ما خلاصاتش الضريبة ديالها ابتداءا من فاتح فبراير الجاي." "اللي مغاديش يخلص “لافينيت” على الحديدة ديالو ها اش كيتسناه"
"فالعالم المتحضر عادي جدا أي كوبل يكون عندهم سيكستايب ديالهم ، وكاين گاع لي كيحطوه فالأنترنيت بخاطرهم ، كيتشاركو مع ناس خرين لحظات حميمة ديالهم لي معندهمش فيها الموشكيل أنهم يتشاركوها ، وطبعا الأمر مكيكون لا فضيحة مكيدير حتى ضجة ومكيخلقش البوز ، والأمر مكيأترش على المكانة الإجتماعية ديالهم ، هنا فالمغرب ممفروقين مع الدول الغارقة فالتخلف بوالو ، تصويرة لبوسة بين مراهقين وصلاتهم للحبس فالناظور ، وبزاف ديال الناس لي تسربوا ليهم فيديوات جنسية ديالهم ودخلو للحبس ، علما أنه كانت ممارسة رضائية بين جوج ومصورين راسهم ضاحكين ناشطين ، حتى كتلقى المغرب كامل مقلوب كيهدر على الفيديو ، وحتى داك ولد خالتك لي سنوات مشركتي معاه السلام ، كيدخل عندك للواتساب يسول على الفيديو . المهزلة الكبيرة هي ملي كتسمع راه كيقلبو عليهم البوليس أو راه شدوهم ، وقبل ماكيتشدو كيكونوا تشوهوا قدام الناس وفقدوا مكانتهم الإجتماعية ( في حالة وجدت فبعض الحالات)، وهادشي كامل كيوقع لجوج إلى مارسو الجنس بيناتهم بالتوافق، فعل طبيعي عادي فأغلب بقاع العالم وبيه باش وصلنا لسبعة ديال المليار ، كيجي حتى للمغرب وكيول جريمة غير حيث تمارس بعلانية نوعا ما ، طبعا ماشي غير المغرب لي فيه هادشي كاين حتى دول خرى ولي القاسم المشترك بيناتها هو محاربة الحريات الفردية ، ودخول السلطة والمواطنين فسوق الأفراد ، ورسم قالب معين للفرد كيفاش خاصو يكون إن هو خرج عليه مباشرة كيولي مجرم فحق الجماعة والقانون. جوج ديال الناس كيحرثوا الفول بيناتهم وراشقاليهم وضاحكين وفرحانين ، فيناهي الجريمة هنا سواء دارو لايف مباشر ولا حطوه فيديو مسجل ، علاش تاتنوض عليهم هاد الضجة كاملة وتقرى بلي كيقلب عليهم البوليس ، بينما الزفزافي قاليهم وسط المحكمة بلي خشاو ليه عصا وهو ماباغيش ، وبنادم دار راسو بحال الى ماسمع والو ، ولحد الآن ماتفنح ل اتحقيق فهاد الهدرة لا والو ، نعرفو بعدا غير واش الزفزافي كذاب ولا لي شدوه داروها ، هادشي لي خاصو يدير الضجة بصح وهنا فين خاص يتفتح تحقيق ، ماشي فوحدة راكبة على واحد .  " "وحدة راكبة فوق واحد ناضت عليهم الروينة والزفزافي قال وسط المحكمة بلي خشاو ليه عصا كولشي دار راسو مسمعش"
"أكثر خبر كان منتاشر هاد السيمانة ولي لقا تفاعل كبير بزاف هو ديال هند التازي، مرات المغني حاتم عمور لي علنات اصابتها بمرض السرطان وحطات تصويرتهت مع راجلها وهي مقرعة شعرها بكل شجاعة.  ملي حطات هند التصويرة في صفحتها ديال انستكرام كانو عدد المتابعين ديالها تقريبا 8 الاف واحد ومع الصورة والحدث وشجاعتها تزاد العدد بشكل خيالي ووصلات لـ221 ألف أبوني.  المثير فهادشي هو أن راجلها شد تصويرتهم ودار ليها سبونسوريزي. زعما شنو الهدف؟ الى كان المتتبعين والفانز، راه عندو الملايين. والى كان باش يوصل ميساج ان السرطان ماشي مرض طابو ويمكن نهدرو عليه وان الزوج خاصو يوقف مع مراتو لاكثر عدد ديال الناس فداك الساعة غيكون هدف نبيل بزاف.  وفنفس النهار لي هو البارح هند سبونسوريزات تصويرتها حتى هي غير هي اختارت وحدة حطاتها الشهر لي فات وكانت فيها فرحانة..  " "غريب هاد البلان. حاتم عمور مخلص الفلوس ومسبونسوريزي تصويرتو مع مراتو بعدما علنات مرضها بالكونسير"
"مباشرة بعد اعتراف الولايات المتحدة الأمريكية بسيادة المغرب على الصحراء، وتأكيدها على أن الحكم الذاتي الذي قدمه المغرب هو الحل الوحيد لنزاع الصحراء، وبدعوة من مولاي حمدي ولد الرشيد عضو اللجنة التنفيذية منسق الجهات الجنوبية الثلاث، سيتم تنظيم لقاء جماهيري حاشد بمدينة العيون، وذلك احتفاء بالقرار الأمريكي. اللقاء الذي سيعقد يوم السبت المقبل على الساعة الثالثة زوالا سيشهد مداخلات بجميع لغات العالم، تعبيرا عن الشكر والامتنان لهذا القرار التاريخي الذي اتخذته الولايات المتحدة الأمريكية، بتأكيد دعمها لسيادة المغرب على الصحراء، وكذا قرارها بافتتاح قنصلية عامة بمدينة الداخلة. يشار إلى أن الولايات المتحدة الأمريكية قد أعلنت اليوم الخميس، عن قرارها بالاعتراف بسيادة المغرب على الصحراء، كما قررت افتتاح قنصلية عامة بمدينة الداخلة. وأعلن الرئيس الأمريكي دونالد ترامب في تغريدة له على تويتر، عن توقيع إعلان يعترف بموجبه بسيادة المغرب على الصحراء، مشيدا باقتراح المغرب الجاد والواقعي للحكم الذاتي، باعتباره هو الأساس الوحيد لحل عادل ودائم من أجل السلام والرخاء. " "ولد الرشيد: غادي نديرو لقاء جماهيري كبير فالعيون باش نحتافلوا بقرار الإعتراف الأمريكي بمغربية الصحرا"
"فدراسة ميدانية دارتها جمعية الأقليات الجنسية بمناسبة اليوم العالمي للمثلية الجنسية، واللي استهدفات 400 مستجوب من مجتمع “الميم عين” من أربع مدن مغربية، كتشوف بللي كاين ضعف كبير ديال انخراط هذ الفئة فالأنشطة الاجتماعية والسياسي، بسبب الخوف، ونقص المساحات المجتمعية ووسائل الاتصال ووجود جمعيات ماشي شفافة وتغلب عليها ذكورية. فصفوف هذ المستجوبين، 51 فالمية مامنخرطين فحتى منظمة، 20 فالمية منخرطين جمعيات، 16 فالمية فأحزاب، 6 فالمية عندهم انتماء ثقافي، 6 فالمية منخرطين فمنظمات التنوع الجنسي، 1 فالمية فمنظمات حقوق الإنسان، والمتحولون هم أقل انتماء لهذ الهيئات على الآخرين. بالنسبة لمنظمات ومجموعات الأقليات الجنسية، 40 فالمية ماكيعرفو حتى منظمة، و60 فالمية اللي بقاو أغلبهم عندهم مستوى عالي. بالنسبة اللي ماقدروش ينخرطو فهذ الهيئات، 60 فالمية كان سبابهم الخوف، 36 فالمية غياب المساحات الآمنة، 31 فالمية انعدام الثقة فالمنظمات، 29 فالمية انعظام الأمل فإمكانية وجود تغيير إيجابي، و29 فالمية بسبب الهيمنة الذكورية، 28 فالمية و26 فالمية بسبب نقص المعلومات وعدم الاهتمام على التوالي. 71 فالمية من المستجوبين كيشوفو بللي خاص المنظمات تهتم بتغيير القوانين، اللي كيطالبو بإنشاء مساحات مجتمعية 49 فالمية، اللي بغاو تغيير سياسي عام 44 فالمية، اللي كيطالبو باهتمام الرأي العام المحلي والدولي 44 فالمية، الوعي والتعبئة 43 فالمية، التدريب عن الحماية والدفاع عن النفس 42 فالمية، واللي بغاو التحالف مع المنظمات الحكومية والدولية 38 فالمية." "دراسة جمعية أقليات: 60 فالمية من المثليين والمتحوليين ماكاينخرطوش فالأنشطة الاجتماعية والسياسية بسباب الخوف وانعدام الثقة فالمنظمات.. و71 كيطالبو بتغيير القوانين"
"المكتب الإقليمي لجمعية مديرات ومديري المؤسسات التعليمية بالمغرب، دار بيان على واقعة خطيرة، بعدما المدير الإقليمي ديال سلا عبد الرحمان بليزيد عيط لمدير مؤسسة تعليمية و سبو، و سب ليه مو و جدودو، و مخلا ليه غي اللي نسى. المكتب الإقليمي ديال سلا ندد بهاذ السلوك اللي وصفو بالمشين و هدد باتخاذ كل الاجراءات الضرورية القانونية و النضالية. هاذ القضية ديال السبان معروفة على المدير الإقليمي ديال سلا، خاصة مع الموظفين الصغار، كيسب بكلام سوقي بحال دينمك و دينمو، و لحمار بوه، و نربي مو، و الكلب اللي ولدك، ونعفي مو وزيد… وزيد.  هاذ المسؤول أصلا وصل للتقاعد ومازال خدام حيث مددوا ليه وزادوه عامين… وهو كيعتبر معندو ميخسر داير مبغى وحاكر على عباد الله. الكرة دابا فملعب الوزارة واش بحال هاذ المسؤولين هما اللي غادي نصلحوا بهم القطاع، واش اللي مقادرش يحترم الناس ممكن نعولوا عليه. نعم للحزم و الصرامة، و لكن الاسلوب خاص يكون فيه الاحترام ومراعاة كرامة ومشاعر الناس حيث باش تكون مسؤول فقطاع سميتو التربية خاصك تكون قدوة في التربية. دابا بحال هاذ الشي كتعفي عليه الوزارة مدير و كتعاقب استاذ و لا اداري، و لكن واش نائب الوزير عندو حصانة. وعلاش كتنوض القيامة ملي كيزبلها تلميذ." "شوف فين وصلنا.. نائب امزازي فسلا عيط لمدير مؤسسة فالتلفون عرق ليه و سبو بكلام طايح هاذ الشي يا حسرة وقع فقطاع سميتو التربية و التعليم"
"أعلنت وزارة إعداد التراب الوطني والتعمير والإسكان وسياسة المدينة أنه تقرر إلغاء مباريات ولوج مؤسسات ومعاهد التكوين التابعة الوزارة، وذلك في إطار التدابير الوقائية المتخذة على الصعيد الوطني، من أجل تفادي انتشار “كورونا”. كما يأتي إلغاء هاد المباريات، حسب بلاغ للوزارة، توصلت به “كود”، لعدم استقرار الوضعية الوبائية لحد الآن، وأخذا بعين الاعتبار قرارات وتوصيات وزارة التربية الوطنية والتكوين المهني والتعليم العالي والبحث العلمي واحتراما لتوصيات السلطات العمومية. وتتكون هذه المؤسسات والمعاهد من المدارس الوطنية للهندسة المعمارية بكل من الرباط وتطوان وفاس ومراكش وأكادير والمعهد الوطني للتهيئة والتعمير بالرباط ومعاهد تكوين التقنيين المتخصصين في الهندسة المعمارية والتعمير بمكناس ووجدة برسم السنة الجامعية 2020-2021، حيث تقرر فقط الاقتصار على مسطرة الانتقاء على المستوى الوطني." "المباريات ديال ولوج مؤسسات ومعاهد التكوين التابعة لوزارة التعمير والإسكان تلغات"
"خلفت دعوة وجهت للفنان المغربي مروان حاجي لإحياء حفل كبير بمسرح القدس جدلا واسعا على مواقع التواصل الاجتماعي. هاد الحفل يدخل في إطار المهرجان الدولي للعود بالقدس. الفنان الحاجي المعروف وطنيا ودوليا بالأغاني الأندلسية والصوفية أوضح في اتصال أجرته معه “كود”، أنه مغاديش يشارك فهاد المهرجان بشكل نهائي، مشيرا إلى أنه بتاريخ 26 نونبر الجاري غادي يكون فالمغرب. وأضاف الفنان حاجي الذي سبق أن وشحه الملك محمد السادس بوسام الكفاءة الوطنية من درجة ضابط، أنه كان توصل من طرف جهات مغربية للمشاركة في المهرجان الدولي للعود الذي سيقام في مدينة القدس ، مشيرا إلى أن هاد المهرجان معندو حتى شي انتماء معيّن. وأوضح الفنان حاجي قائلاً: هادو يهود مغاربة اللي منظمين هاد المهرجان واللي مشاركين فيه عدة فنانين مغاربة، وقضية مشاركتي عادية مادام أنه مكاينش عند المهرجان شي توجه سياسي ومعندو حتى شي شكل من أشكال التطبيع، لكن من الناحية الإنسانية مغاديش نشارك فيه”. وتابع المتحدث: “ميمكنش تمشي لواحد البلد اللي ماليها كيموتو وكاين صراعات وحروب، ومجاياش من الناحية الانسانية، وتعاطفا مع هاد الناس مغاديش نشارك. وانا كنبغي نهرب ديما من أجل الابتعاد حول الشكوك على موضوع التطبيع. والقضية صعيبة بزاف وخا تدرسها من ناحية التعايش الديني”." "مشاركة فنانين مغاربة فمهرجان بالقدس نوضات الصداع. الفنان حاجي لـ”كود”: هادو يهود مغاربة اللي منظمينو وهاد الشي ماشي تطبيع"
"علمت “كود”، أن المجلس الحكومي الذي اعتاد رئيس الحكومة، سعد الدين العثماني، ترأسه كل يوم خميس لم يتم إجراؤه اليوم كما جرت العادة. مقرب من رئيس الحكومة قال لـ”كود”، أن هاد المجلس مكانش مبرمج اليوم أصلاً. وأضاف المصدر الحكومي، لـ”كود”، قائلاً: “العثماني أخبر منذ أسبوع أعضاء مجلس الحكومة بأنه مغاديش يكون مجلس حكومي اليوم الخميس وبالتالي لم يتم برمجته. وفهاد الفترة بالضبط مكيكونش”. يشار إلى أن رئيس الحكومة، سعد الدين العثماني، مشا بأمر من الملك إلى مورتانيا باش يمثل المغرب فحفل تنصيب الرئيس المنتخب محمد ولد الشيخ الغزواني. لكن المصدر الحكومي أكد مرة أخرى أن اجتمعا المجلس الحكومي معندو علاقة بوجود العثماني خارج أرض الوطني." "اجتماع المجلس الحكومي مدارش اليوم.. مقرب من رئيس الحكومة لـ”كود”: أعضاء الحكومة تخبرو هادي سيمانة وأصلاً مكانش مبرمج"
"على الرغم من صرف الملايير على الاستراتيجية القطاعية في المجال السياحي، فإن تقارير إحصائية كشفت أن المغرب لم يستطيع استقطاب سوى مليون سائح أجنبي ما بين الفصل الأول من سنة 2010 ومن نفس الفترة سنة 2019، وهو ما يبدو بعيدا عن تحقيق استراتيجية 2020، التي وضعت السياحة كواحد من محركات التنمية الاقتصادية والاجتماعية والثقافية.
وكان مرصد السياحة قد سجل، في نشرته الأخيرة باحصائيات السياحة في المغرب، أن 4.5 ملايين زاروا المغرب خلال النصف الأول من 2019، مبرزا أن القطبين السياحيين (مراكش وأكادير) سجلا لوحدهما 58 في المائة من إجمالي ليالي المبيت خلال الشهور الأولى من سنة 2019." "صرف الملايير على استراتيجية السياحية بدون فوائد"
"مؤخرا نايضة ضجة على اتفاقية التبادل التجاري لي كاينة بين المغرب و تركيا ! الضجة لي كان فيها تهديد بالغاء الاتفاقية من الطرف المغربي قبل ماتقبل تركيا بأنها تراجع بنود الاتفاقية مع المغرب !
من الحوايج لي بانو فخضم هاد الصراع بين المغرب و تركيا هوا فرحة بعض البقالة فوسائل التواصل الاجتماعي بخبر ” اقفال محلات بيم” الخبر لي ماشي صحيح بطبيعة الحال و لكن حيت هوما كايشوفو بيم فيه تهديد للبقال المغربي طبعا غايفرحو و غايساينوه يسد ! و لكن السؤال لي خاصنا نطرحوه على راسنا هوا واش بهاد الطريقة هادي غادي نقذوا الاقتصاد الوطني ؟ واش لاسدينا على راسنا من تركيا و سدينا بيم و منعنا المنافسة بهاد الطريقة غادي نقذوا الاقتصاد ؟
طبعا لا ! و أي انسان قاري شوية ديال الاقتصاد غادي يقوليك بلي المغرب خاصو يطور التنافسية ديالو فمجموعة ديال القطاعات باش يقدر ينافس دول اخرى ! التنافسية هي الحل، الدول غاديا و كاتنفاتح على العالم الخارجي ( الا كوريا الشمالية) و حتى حنا خاصنا ننفاتحو و باش ننفاتحو بكل اريحية خاص الاقتصاد ديالنا يكون واجد لهادشي !
تركيا راها القوة الاقتصادية السابعة فأوروبا و الخمسطاش فالعالم ! من احد اقوى الاقتصادات فالشرق الاوسط ، و لي مشا لتركيا غادي يحس بالقوة الاقتصادية ديالهم ! غاتحس بيها و نتا كادور بين حوانت الحوايج باش دير الشوبينغ فاش غاتشوف شحال ديال الحوايج مصنوعين فتركيا و عندهم جودة مزيانة و ثمن فالمتناول ! غاتحس بيها و نتا كاتقدا من السوبر ماركت و كاتشوف الاعداد الهائلة ديال الماركات الوطنية لي عندها جودة عالية و ثمن مناسب ! غاتحس بقوة الاقتصاد فالطرق و الشوارع و الجسور لي كاتقطع البوسفور ! بعيدا عن الخلافات السياسية لي يمكن تكون عندنا مع تركيا و لكن هادشي ماكايمنعش انها دولة ناجحة اقتصاديا و عندها اقتصاد اقوى من ديالنا و مصنف مع الاقتصادات العالمية! المشكلة عندنا احنا اكبر من هاد الاتفاقية ديال التبادل لي عندنا مع تركيا و العجز لي فيها ! حيت عندنا عجز مع تركيا و عجز مع ميريكان و مع الاتحاد الاوروبي و غايكون ديما عندنا عجز طالما اننا ماعندناش اقتصاد وطني قوي قادر على المنافسة ! خصوصا فمجالات فحال التيكستيل و الصناعات الالكترونية … كاينة التنافسية من جهة و كاين اقتصاد الريع ( فحال فاش دخلات شركة اوبير للمغرب و خرجوها مالين الگريمات لي مابغاوش شي واحد ينافسهم فقطاع النقل ) و كاين المشكل الثالت و الكبير ديال الاقتصاد الغير المهيكل و لي كايشكل نسبة كبيرة بزاف من الاقتصاد الوطني ! بنادم خدام فالنوار ! كايدخل الفلوس فالنوار ! ماكايخلصش السينيسيس د الخدامة ماكايخلصش ضرائب للدولة و كايقدر يبيع باثمنة هابطة بالمقارنة مع هاداك لي حال حانوت بطريقة قانونية و لا داير وزين بطريقة قانونية ! حتى من مالين الحوانت و لي كايشكلو الجزء الاكبر من التوزيع فالمغرب ماطوروش على شنو كانو كايديرو هادي خمسين عام ! بزاف منهم كايتشكاو من بيم اليوم و لكن ماقادينش يوفرو الخدمات لي كايوفرها بيم ! كاين مول الحانوت لي ماكايبغيش يشعل الثلاجة فالشتا ! كاين لي كايزيد فالثمن ! كايغش فالميزان ! كايتعامل بالتخنزيرة ! كايحط القراعي د الما د البلاستيك مقابلين مع الشمش ! كاين مول الحانوت لي ماكاينظفش المحال ديالو و الثلاجات ديالو و لاقلبتي الحانوت تلقا عندو البخوش و الفيران كاينقزو على السلعة بالليل ! كاين مشكل كبير ديال الخدمة و النظافة و الشفافية فالاثمنة ! هاد المشاكل لي ماكاينينش فبيم ! اغلب محلات بيم نقية، منظمة، جميلة و الناس لي خدامين فيه لطاف و كايتعاملو مزيان مع الزبون و هادا هوا الدرس لي خاص يتعلمو مول الحانوت و لي بزاف رافضين يتعلموه! الاقتصاد ديالنا عندو بزاف د المشاكل و باينة ماخافية على حتى واحد! التنافسية ! اقتصاد الريع ! القطاع الغير المهيكل و عقلية الخدمات و الكليان و الزبون الملك … نهار هادشي غايتحسن غانقدو ديك الساعة نشرعو البيبان للاجانب يدخلو ويجيبو سلعتهم و افكارهم و مشاريعهم و استثماراتهم و مرحبا بيهم حيت ديك الساعة غايكون عندنا اقتصاد وطني قوي قادر على المنافسة و المستفيد الاول و الاخير من المنافسة شكون هوا ؟ الزبون طبعا" "لاكاين شي درس خاصنا نتعلموه من هادشي لي واقع فاتفاقية التبادل الحر مع تركيا فهوا النهوض بالاقتصاد المغربي باش يواجه السوق العالمية! مايمكنش نفس مول الحانوت لي كايتشكا من بيم و باغيه يسد يكون كايزيد على الزبون فالثمن و كايطفي الثلاجة فالشتا!"
"استنكر محمد عبد الوهاب رفيقي، الباحث في الدراسات الإسلامية، هجوم التكفيري الملقب ب”مول الفوقية” على “كود” وصحافييها، واعتبر أن هذشي “خطير وماخاصش السكوت عنه”. وتأسف رفيقي من التساهل اللي كاين مع ظاهرة التكفير فالمجتمع المغربي، حتى من حيث التعامل القانوني مع هذ الظاهرة، بحيث كيقول أنه ماكاينش قانون كيجرم التكفير، وهذه مشكلة كبيرة، بالنسبة ليه. وزاد، فتصريحو ل”كود” أن “التكفير، مع كل ما فيه من عنف وكل ما يمكن أن تترتب عليه من أخطار على الشخص المكفر، القانون لحد الآن لا يعالج هذه القضية، رغم عدد من النداءات التي صدرت فمناسبات مختلفة عن متقفين بضرورة تجريم التكفير، إسوة بما وقع في دول أخرى كتونس مثلا، ومع ذلك لا يمكن متابعة شخص إلى كفر شخص آخر”. ثم حتى على مستوى المجتمع المدني، شاف رفيقي أنه ليست ماكينش نضال حقيقي للتصدي للتكفير ولهذ الموجة من التكفيريين الجدد، “اللي هما مجموعة من الدعاة أو الشباب اللي كيعتقدوا أنهم من باب الغير على الدين والحمية على الدين عندهم الصلاحية فتكفير هذا وسب الآخر، وكيستعملو وسائل التواصل الاجتماعي لتمرير هذ الرسائل وتجييش عدد كبير من الأتباع اللي عندهم القابلية للإيمان والاقتناع بمثل هذه الأفكار المتطرفة”، على حساب هضرتو. وأكد رفيقي أنه خاص الحسم على المستوى القانوني مع هذشي، ثم كل المهتمين والفاعلين والمثقفين ماخاصهمش يسكتو، “باش مايتكررش ما وقع في دول أخرى وما وقع في المغرب في وقت معين، حيت التساهل مع هذ الموجات كانت النتيجة ديالها أحداث إرهابية وتناسل للخلايا.. الموضوع خطير ولا يجب الاستهانة بيه بأي حال من الأحوال”، كيختم رفيقي تصريحه ل”كود”." "تكفير “كود” وصحافييها من طرف “مول الفوقية”. رفيقي لـ”كود”: هذشي اللي وقع خطير وخاص قانون كيجرم التكفير لما فيه من عنف وخطر على سلامة الأفراد.. والتكفير ممكن يأدي لتجييش وتناسل الخلايا الإرهابية"
"تقارير إعلامية إيطالية كشفات يوم السبت، على آخر المستجدات بخصوص مستقبل الدولي المغربي المهدي بنعطية، مع الفريق ديالو يوفنتوس. وقالت هاد التقارير، أن المدرب ماسيمليانو أليگري، رفض رسمياً تسريح بنعطية ففترة الانتقالات الشتوية الجاية، واخا  العروض اللي وصلاتو من الفراقي الأوروبية، أبرزها اللي توصل بيه من مارسيليا الفرنسي." "مدرب “اليوفي” على بنعطية: عميد الأسود غايبقى مع ”الكالتشيو”"
"أطباء القطاع الخاص لي كيملكوا المصحات الخاصة، شي وحدين فيهم طلعوا دبصح مكيحشموش، ورغم أنهم فالايام العادية فيهم وحدين كيمصو دم اللي طاح فيدهم، وكيديرو أثمنة خيالية الا اللي كيحشم منهم وكيدير خدمتو بضمير، دابا زادو كيسعاو واخا كلهم عندهوم حسابات متخمة بلفلوس. هاد الأطباء لي نساو قسم أبو قراط، ونساو أن الطب مهنة شريفة، دارو بلاغ كيطالبوا الدولة تعاونهوم بأي طريقة، وفالوقت لي الناس ورجال الأعمال كيعمرو صندوق كورونا باش يعاونو الفثراء والمقاولات الصغرى لي فوضعية صعيبة، فهاد المصحات لي كدخل فلوس صحيحة ماحشماتش وطامعة فهاد الصندوق. اللي ماعارفينوش هاد العينة أطباء الويل، أن صندوق كورونا والى جانب رجال الاعمال كاين موظفين وناس بسطاء ساهموا فيه حقاش خايفين عل الوطن، خايفين على المسكين، وخايفين على لي ماعندوش، مكيفكروش غير فريوسهوم كيف كيديرو مصاصين الدماء. وطبعا هاد العينة من الاطباء راه قلة قليلة ولا يمثلون ثلة كبيرة من الأطباء المغاربة لي كيضحيو فهاد الوقت لإنقاذ الوطن. دابا هادي فرصة للدولة وتشوف املاك هادو اللي باغيين اعفاءات. ايلى كانو يستحقو ياخذوها ولكن ايلى كانو ملايرية وحنا عارفينهم ملايرية بزاف٬ دير ليهم مراجعات ضريبية وتزيد تضربهم." "ماقدهمش ان بعضهم مصو دمنا. الاطباء مالكي المصحات بلا حيا ولا حشمة كيطالبو المساعدة فزمن كورونا"
"الممثلة فاتي جمالي والمغنية دنيا باطمة كيبيعو وجههم غالي. التبركيكة لي جابت “كود” أكدات ان الستوريات لي كتدوزهم دنيا وفاتي في انستكَرام ماشي حبا في الماكياج، أبدا.. وإنما مخلصين عليهم وشادين فلوس صحيحة. باطمة كتطلب 6 مليون لأي وحدة بغات تماكي ليها وتبينها في صفحات ديالها. وفاتي كتطلب 4 ملاين باش تكون هي الموديل. هوما بجوج كيعرفو يديرو الماكياج لراسهم، ومبقاوش محتاجات يمشيو للصالو، ودابا ماكين غير الفلوس لي بغا شي حاجة يحط الكاش ومرحبا، سينو الباب الحباب." "بين 4 و 6 مليون.. فاتي جمالي ودنيا باطمة كيبيعو وجههم غالي"
"بزاف ديال الفنانين ما بقاش عاجبهم هادشي لي واقع في مواقع التواصل الاجتماعي، خصوصا في أنستگرام لي تحول مؤخرا لسويقة كبيرة كيضاربو فيها الناس. كريمة غيث من الفنانات لي تفرگعو على هادشي لي واقع، وكتبت عبر ستوري فحسابها أنستگرام رأيها وانتقدات هاد الواقع. كريمة غيث كتبات: “الناس في ميريكان مقابلين المركبات لي طالعين للفضاء والإعلام في المغرب كيحاول يقنع أنه رجل أصم كيحاول يقنع راجل أطرش بأن رجل أعمى شاف رجل مشلول كيمشي”. وانتشرت على انستكَرام هاد الايام، فيديوهات فيهم مضاربات وتحديات بين ناس، بحال داك هشام الملولي لي ولا بين ليلة وضحاها معروف في مواقع التواصل، وبزاف ديال المغاربة والمشاهير اعتابروه تافه ومايستاهلش يتهضر عليه ويتشهر." "كريمة غيث: الناس فمريكان وصلو للقمر وحنا فالمغرب عاطينها للطنز والضحك الباسل "
"حجز بوليس الصبليون، البارح الاثنين، طيارة ديال درون هازة كمية دالحشيش على الشريط الحدودي بين سبتة، والفنيدق. وحسب صحيفة “إلفارو دي سيوتا”، فالشرطة الإسبانية شدات الطيارة لي فيها كيلو دلحشيش، وفتحت تحقيق باش تعرف هوية المتورطين فعمليات تهريب المخدرات بالدرون." "بوليس سبتة كيقلب على العصابة لي كتهرب الحشيش بالدرون من الفنيدق "
"اولا و قبل كل شيء خلينا نتافقو على انه لي عندو عندو ! و لي فيه النفس راه كايجيب لقمتو من فم السبع ! و لي خامل فاشل راه غايبقا حياتو كاملة كايقلب على شماعة يعلق عليها الفشل ديالو ! و خليونا نتافقو على حاجة اخرى : الحياة اختيارات و كل واحد حر يختار شنو بغا و لكن خاص كل واحد يتحمل مسؤولية اختياراته. القراية فالمغرب مازال عندها آفاق و ديما غايكونو عندها آفاق للناس لي كاتقرا مزيان و كاتختار شعب تقنية و علمية، و من التسعينات لدابا و مع موجة البطالة لي كانشوفو وسط الشباب راه اليوم قادرين نشوفو و نعرفو الشعب لي عندها آفاق فسوق الشغل و تقدر تضمن عيش كريم للناس لي تابعينها ! اللغات، التقنيات، الشعب العلمية و الحرف من بين الادوات لي اليوم تقدر تلقا بيها خدمة ! اما اذا ختاريتي الجغرافيا و التاريخ و الدراسات الاسلامية راه من حقك ، و بغيتي تكمل و تاخد الدكتورا من حقك ، و لكن ماتجيش تبكي على الدولة من بعد باش تلقا ليك خدمة ! هادا هوا زهري و هادا ماحلبات البگرة ! بغيتي تعرف شنو المهن المطلوبة فسوق الشغل فالعالم كامل ماشي غير فالمغرب عطا الله ليزارتيكل فلانترنيت ، و من المعروف انه زمان الذكاء الاصطناعي هذا ، و زمن البيگ دايتا ، و الكودين ! فالدول المتطورة بداو كايدخلو هاد المفاهيم للدراري فالمدارس الابتدائية و حيت حنا بعاد بزاف على هاد الدول ماغاتلقاش هادشي فالمدارس و لكن غاتلقاه مشتت فالانترنيت! اليوم اكثر من اي وقت مضى، التعليم متاح للجميع عبر الانترنيت !تقدر تتعلم حرفة ! خدمة تاكل منها طرف د الخبز و فابور و غي من دروس اليوتوب و المنصات المفتوحة و حتى من الجامعات الدولية الكبيرة و المعاهد المعروفة فحال الام آي تي فميريكان راهم حالين دروس مجانية لبزاف ديال الشعب فابور ! خاص غير الارادة تكون عند الواحد و لاعندك الارادة راه احتمال كبير انك توصل. ولكن بالمقابل، باش هاد الشعب العلمية و التقنية و الحرف تتطور و تلقا سوق شغل ، راه مسؤولية الدولة انها تخلق مناخ للاستثمارات و تشجعو ، باش يجيو شركات عالمية يستثمرو هنا و يحلو لوزينات و المقرات ديالهم، المغرب عندو موقع استراتيجي فمنطقة ” مينا” و فالقارة كاملة، عندو استقرار ” نسبي” و مناخ اعمال عام على عام كايتحسن ! هادشي علاش الدولة خاصها تحاول ما امكن تجيب الاستثمارات و تخلق استثمارات و تحيد گاع ديك البيروقراطية و الرشوة و التخلويض و الاحتكار و تعزز استقلالية القضاء باش الناس ماتخافش تحط فلوسها عندنا." "لي بغا يقرا التاريخ و الجغرافيا و الدراسات الاسلامية الله يكمل عليه بيخير غير هوا مايجيش يبكي على الدولة باش تخدمو من بعد ! سوق الشغل بغا كفائات عالية و منتجة ! بغا التقنيين ! و بغا الناس لي عندها اللغات و قادرة تساير فعصر الذكاء الاصطناعي"
"احتفلت الفنانة المغربية فاطمة الزهراء الإبراهيمي، المشهورة بلقب “سنبلة” بعيد ميلادها، في جو أسري، حضروه القليل من صحابها، بسبب كورونا. الإبراهيمي نشرت تصاور وفيديوهات على حسابها في انستكَرام من عيد ميلادها ومن الكواليس ديال التحضيرات لي اختارت أنها تكون بنمط خاص، وتشرف عليها شركة خاصة. فاطمة الزهراء لي كيتابعها أكثر من مليون شخص على حسابها، كتشارك مع المتتبعين ديالها صور من حياتها اليومية، من عالم الفاشن والجمال. https://www.instagram.com/p/CHDn8Pqjw1d/" "فجو عائلي.. فاطمة الزهراء الإبراهيمي محتافلة بعيد ميلادها –فيديوهات وتصاور"
"ردود فعل مختلفة خلفها القرار ديال متابعة عبد العالي حامي الدين بتهمة “المساهمة فالقتل العمد”. الأمانة العامة ديال العدالة والتنمية التي تعقد اجتماع استثنائي باينة غادي تصعد من اللجنة ديالها فهاد القضية اللي عندها علاقة بمصرع الطالب اليساري آيت الجيد. نبيل شيخي، الرئيس ديال فريق “البي جي دي” فمجلس المستشارين قال على أن مثل هاد الأخطاء كتسيئ إلى المكتسبات اللّي حقاتها لبلاد فالمجال ديال إصلا منظومة العدالة وتزج بالقضاء في انحرافات كنا نعتقد أن بلدنا تجاوزها”. حسب تعبيره. وكان المحامي عبد الصمد الإدريسي قد اعتبرت أن متابعة عبد العالي حامي الدين “متابعة سياسية”، مؤكدا أن القرار ديال قاضي التحقيق كيخرق كل الأبجديات والمبادئ المتعارف عليها قانونا”." "المتابعة ديال حامي الدين رونات قادة المصباح.. شيخي: هاد قرار يزج بالقضاء فانحرافات كان سحاب لينا تجاوزناها"
"المغني العراقي كاظم الساهر كان عطلة في اسبانيا وبان مع الممثلة المصرية منى ممدوح في تصويرة في أحد المناسبات، وهادشي لي خلا الجمهور يقول أنهما تزوجو. الجدل نفاتو الممثلة وحطات التصويرة ديالهم في صفحتها وكتبات “لا تعليق”. وكان كاظم الساهر علن في إحدى الحفلات قدام جمهورو عام 2018 أنه خطب رسمياً فتاة تونسية سميتها سارة، ولحد الآن باقين مخطوبين وأكد أنه نهار يتزوج غادي يشارك الخبر مع جمهورو." "زواج كاظم الساهر من ممثلة فإسبانيا منوض حالة بين جمهورو"
"المغني عادل الميلودي كيعيش ثاني أسوء فترة في 2019، المشكل الأول كان مع الدراري لي كيقولو أنهم ولادو وهو خرج معاهم لمستوى منحط وطايح وسبهم هو ومراتو. وما جات فين قضية الاعتراف بولادو تبرد ، حتى ناض بلا حشمة بلا حيا كيقول “الراجل لي ماكيضربش مراتو ماشي راجل”، جبد على راسو المشكل الثاني. هاد التصريح لي قالو في قناة “شذى اف ام” ولي كايبين مدى التخلف والكلاخ ديالو والتفكير الحجري لي عيب وحشومة يكون عند واحد كيدير لايف ويدخلو الالاف يتفرجو فيه، نايضة بسبابو قضية ضد القناة لي مادارتش الرقابة على المغني وخلاتو داوي بكلاخو، ومطلوب دابا باش تدخل الهاكا وتاخد قرارها. هاد الشوهة والفضيحة مابقاتش غير في المغرب ولكن وصلات العالم وكتبات عليه صحف فرنسية مشهورة ومواقع عربية. وواخا الفضيحة والشوهة والكلاخ، الميلودي مازال زايد فيه، ودار لايف البارح في فايسبوك قال فيه ان هو شاد الطوندونس مع حمزة مون بيبي، وأعداء النجاح مغاديش يحاربوه. انا نجاح اسي الميلودي؟ اعداءك كيحاربو كلاخك وتفكيرك المعفن." "السوق ديال عادل الميلودي غادي وكيطيح.. ماقداتو الشوهة فالمغرب وصل دابا كلاخو للعالمية"
"تعرض البلوكور رضا الوهابي لحادث خطير في مدينة الحسيمة تسبب ليه في جرح في دراعو، وهادشي لي خلاه يدير 20 غرزة في المستشفى. رضا الوهابي لي تشهر في الأشهر الأخيرة بعد مشاركته في برنامج “سديم” العربي لي كيتجمعو فيه مشاهير الويب، شارك مع المتتبعين ديالو عبر حسابو على انستكَرام، تفاصيل الأيام لي دوزها في الحسيمة بعد الإصابة ديالو. رضا الوهابي كان في رحلة مع صحابو منهم عمر ورجاء بلمير، وهاد الأخيرة شاركت صورة على حسابها في انستگرام تمنات ليه فيها الشفاء العاجل.  رجاء كتبت كلام زوين على عشيرها، وقالت ان روحو الإيجابية عاوناتو يتجاوز الحادث، وبقا غير ضاحك واخا الحريق. رضا الوهابي اضطر في الأخير يشد الطيارة من الحسيمة باش يرجع لكازا، خصوصا ان الطريق بعيد، والقرار ديال إغلاق المدن جا على غفلة وصحابو اضطرواحتى هما يشدو الطريق في الليل. " "البلوگر رضا الوهابي نجى من الموت.. طاح ودار 20 غرزة"
"في بلدة مونتيرو الفرنسية، المدارس غادي تسد حيت ماكينش التلاميذ لي يقراو، الحل لي لقا العمدة هو يفرق الفياگرا على الأسر باش يولدو. وذكرت صحيفة “La République du Centre”، أن عمدة مونتيرو، جان ديبوزي، أصدر قرار بتوزيع كبسولات الفياگرا على السكان لحثهم على الإنجاب وإنقاذ مدرستي البلدة من خطر الإغلاق بسبب قلة عدد التلاميذ فيها. القرار صدرو ديبوزي بتاريخ 16 ماي، والأزواج لي في عمرهم بين 18 و40 عام غادين ياخدو الفياگرا فابور. وتعاني بلدة مونتيرو، وفقا للعمدة، من نقص حاد بعدد الأطفال حيث يوجد في القرية 650 نسمة فقط ما يؤدي لخطر إغلاق مدرستي المنطقة بسبب هاد النقص. " "فرنسا. قرار جديد كيفرقو فيه الفياگرا فابور"
"فشل رئيس جماعة القصر الكبير، البرلماني عن حزب الحركة الشعبية محمد السيمو، في تمرير صفقة بـ300 مليون تتعلق بتهيئة طريقة للإنارة العمومية في مدينة العرائش. وحسب وثيقة توصلت بها “كود”، قررت وزارة الداخلية إلغاء طلب عروض يتعلق بأشغال تهيئة طريق بالإنارة العمومية، يقارب غلافها المالي حوالي 300 مليون سنتيم. وكان السيمو وقع بخط يده قرار إلغاء الصفقة رقم 22-2020، بتاريخ 13 أكتوبر الجاري، بعد رفض مصالح وزارة الداخلية التأشير عليها، بسبب شبهات حول “توطؤات” بين السيمو وشركة محظوظة كانت ستؤول إليها الصفقة. السيمو كان باغي يدوز الصفقة ولكن  فريق المعارضة بمجلس مدينة القصر الكبير دارلو العصا وسط الرويضة بعدما راسلو الداخلية (تتوفر “كود” على نسخة من المراسلة) وهضرو على  الشبهات فهد الصفقة. طلب العروض لي تلغى كيهم صفقة لتجهيز طريق جهوية 415 فمدخل الشمال لمدينة القصر الكبير، بأعمدة الإنارة العمومية. السيمو ماشي أول مرة كيلقا راسو وسط الزوبعة ديال الصفقات، سبق تلغات صفقة التدبير المفوض لقطاع النفايات المنزلية. " "الداخلية لغات صفقة بـ300 مليون بغا يدوزها محمد السيمو فالقصر الكبير – وثيقة"
"كشفت إحصائية نشرت، أمس السبت، أن النجم البرتغالي كريستيانو رونالدو يحصل على دخل سنوى 87.5 مليون يورو، أي أكثر مما يتقاضاه ميسى بـ11 مليونا، وبذلك فإن رونالدو يتقاضى 166.5 يورو في الدقيقة الواحدة. رونالدو مزال متقدم بفارق كبير بزاف على ليونيل ميسي وفي جميع جوانب الثروة المالية. وبطبيعة الحال 87 مليونا اللّي كيحصل عليها رونالدو ماشي هو الراتب ديالو الشخصي فريال مدريد وحسب، بل أيضا ما يجنيه لقاء إعلانات تليفزيونية وعقود رعاية ولقاءات إعلامية." "رونالدو كيربح لعاقة كبيرة. 166 يورو للدقيقة"
"ونعتذر لقراء “كود” على العبارات العنصرية التي جاءت في التصريحات، بعدما استطاع أحد المواطنين الذي كان يلعب كرة القدم ، جر رجل الأمن لحظة الاعتداء عليه من لدن بعض المهاجرين المقيمين بمحيط الملعب المقابل للمحطة. هاد التصريح ما دوزناهش وخلفت المواجهات أيضا إصابات في صفوف بعض المهاجرين، كما يظهر الفيديو." "هاكيفاش بوليسي تزگل من يد مهاجرين من جنوب الصحراء في كازا وها علاش كاعيين =فيديو"
"  سجلت جهة الداخلة وادي الذهب خلال الأربعة والعشرين ساعة الماضية، سبع حالات شفاء جديدة من فيروس كورونا. ورفعت حالات الشفاء المسجلة بالجهة حصيلة المتعافين من كوفيد-19 إلى 42 حالة تعافي في حين لم يتم تسجيل أية حالة وفاة منذ بدء تفشي الوباء، علما بأن عدد المصابين قيد الإستشفاء بلغوا 45 شخصا بين المركز الإستشفائي الجهوي الحسن الثاني بالداخلة، وكذا المستشفى العسكري الرابع. وأورد مصدر مطلع ل”كود” أن جل الحالات قيد الإستشفاء هي لوافدين على مدينة الداخلة من مدن الشمال فضلا عن مهاجرين من دول جنوب الصحراء، مؤكدا أن حالتهم الصحية مستقرة ومطمئنة ولا يحملون أية أعراض." "7 حالات شفاء جديدة من كورونا فجهة الداخلة "
"قال مصدر مقرب أسماء المرابط، الرئيسة المستقيلة من مركز الدراسات والبحوث في القضايا النسائية في الإسلام، التابع للرابطة المحمدية للعلماء في المغرب٬ ل”كود” انها ولات كتحس بللي مهددة فسلامتها الجسدية. المصدر اوضح ان الباحثة تتواجد حاليا خارج المغرب للمشاركة في لقاء علمي وانها وبعد ان لاحظت ما يتم ترويجه من قبل بعض السلفيين ولات خايفة على حياتها. السيدة حتى صفحتها على الفايس حيداتها. اللي تزعم هاد الهجوم على العالمة بعد ندوة دارتها فالرباط وقالت فيها ان “إعطاء حصة متساوية للمرأة في الإرث في عمق مقاصد الإسلام، وليس ضده”٬ هو حسن الكتاني اللي كان خدا عفو ملكي وكلشي اعتقد باللي الفكر اللي كيترباو فيه الدواعش ما بقاش فيه٬ لكن مازال زايد فيه٬ اذ وصفها في تدوينة على صفحته ب”المنحرفة عن الشرع الجاهلة باحكامه” وناضو متخلفين اخرين وكثرو. شوفو اش كتبو  " "شوفو تهديدات الدواعش امثال الكتاني واللي معاه فين كتوصل. مصدر مقرب من اسماء لمرابط ل”كود”: ولات كتحس مهددة فسلامتها الجسدية"
"اليوم الثلاثاء قرروا المهنيين ديال سيارة الأجرة ديال الصنف الثاني مواصلة الإضراب ديالهوم لليوم السابع على التوالي، في الوقت اللي طالبو فيه بعض سكان فاس بالمقاطعة ديال هاد الطاكسيات لي كيقولو عندهوم ملف مطلبي. ومنذ الساعات الأولى من صباح اليوم الثلاثاء  السكان عطلو شغالاتهم بزايد حقاش الطاكسيات دايرين إضراب على طول شارعي الحسن الثاني وعلال بنعبد الله. و دبا كاين أزمة ديال النقل داخل المدار الحضري ديال العاصمة العلمية، و عدد من  الناس اضطروا يمشيو على رجليهوم وكاين الخطافة لي عندهوم تريبورتور ونعشو القضية ديالهوم، وكاين الطاكسيات لكبار حتى هوما خدامين.  " "الإضراب ديال الطاكسيات ففاس تجاوز 7 أيام"
"اعلن أحمد عصيد، الكاتب والباحث فالثقافة الأمازيغية، بللي مجموعة من الفقهاء كيروجو خطاب خطير ديال الشعوذة فهذ الفترة ديال فيروس كورونا المستجد، فاش كيقولو بللي الصيام ممكن يشافي من فيروس كورونا المستجد، فإشارة لمحمد الفايد بوصفه خبير فمجال التغذية. وقال عصيد، ففيديو “لايف” ليه بثو لبارح ففيسبوك، بللي على العكس، يقدر الصيام يتسبب فمشاكل كبيرة للمصابين، ويقدر يهدد حياتهم، كيف كيهدد جميع الناس فهذ الفترة ديال انتشار الفيروس، بحكم ان حلقهم كيكون ناشف، وكيسهال على الفيروس أنه يدخل للرئة ديالهم إلى ما شربوش السوائل. وقال عصيد بللي الأطباء كيقولو بللي الفيروس عوض ما يمشي للجهاز الهضمي، كيدوز مباشرة للجهاز التنفسي، وهكذا كيتصابو بيه الرئتين، إلى كان الحلق ناشف، وعلى هذشي كيخص يتم شرب السوائل على كل ساعة أو نصف ساعة لتفادي الإصابة بالفيروس. وقال بللي الخوانجية كيضحدو هذشي اللي قالو الاطباء، وكيضربو العلم، وكيقولو عكس هذ الكلام، وكيحثو الناس على الصيام، على اعتبار أنه شفاء لكل داء ومقوي للمناعة، فيحين أن منظمة الصحة العالمية كتقول بللي حتى شي حاجة ما كتثبت انه فعلا علاج. مجموعة من الخوانية، وخصوصا منهم أصحاب الفايد وهذوك اللي كيحلو فمهم بزاف، انتقدو الكلام اللي قال عصيد، وقالو بللي ماعندوش أساس علمي، لكنهم ماعارفينش بللي صوا الإنسان صام ولا ماصامش فهذشي ماغايشكل عليه حتى شي خطر، لكن إلى الناس تبعو نصائح الفايد فعلا وثاقو فيه، وصامو بغرض العلاج من كورونا، وامتنعو من القيام بشروط الوقاية الصحية اللازمة، يمكن تتدهور الحالة ديالهم، وهذشي يقدر يهدد حياتهم كَاع، حيت كورونا ما معاه لعب." "عصيد كيرد على الفايد والمشعوذين والعشابة: الصيام كيشكل خطر على صحة الناس فزمن كورونا"
"الصحافي فالقناة الثانية جاد ابردان ما بقاش يقدم نشرات الاخبار وقد تم الحاقه بمكتب القناة في الرباط. شي برر هاد الشي بقرار سميرة سيطايل مسؤولة الاخبار في دوزيم ونائبة المدير العام٬ لكن فالحقيقة المشكلة ما عندها علاقة بسيطايل بل لاسباب صحية وأوضح مقرب من الصحفي أبردان، أن هذا الأخير هو من طلب تنقيله إلى مكتب القناة الثانية الرباط، سيما أنه يقطن بالعاصمة الإدارية، وكان يجد صعوبة في التنقل إلى المكتب المركزي للقناة بالبيضاء طيلة سنوات." "ها علاش ما بقاش الصحفي أبردان كيقدم نشرات الأخبار"
"الأمير هاري ومراتو ميگان ماركل وولدهم أرتشي لي عندو 4 أشهر، وصلو البارح الاثنين في رحلة رسمية إلى جنوب أفريقيا لمدة عشرة أيام، وهي اول رحلة رسمية مع ولدهم. والدة الأمير هاري، الأميرة ديانا، كانت زارت جنوب أفريقيا سنة 1997، وكانت تصورات في أنغولا وهي كتمشا في حقل ألغام في حملة ضد الألغام الأرضية.  وكتب هاري على إنستگرام: أفريقيا (هي) منطقة من العالم كانت على مدار العقدين الماضيين موطناً ثانياً لي. الأسرة غادي تزوز 3 أيام فأكبر مدن جنوب أفريقيا كيب تاون، ومن بعد دوق ودوقة ساسكس غادي يزورو المشاريع الاجتماعية والبيئية ويتلاقاو مع ممثلين عن الأديان وقادة شباب. ومن بعد هاري غادي يشارك بوحدو في بوتسوانا وأنغولا وملاوي بزراعة الأشجار في محمية طبيعية." "رسميا ومن بعد الهضرة الكثيرة.. الأمير هاري في افريقيا هو وميكَان وولدهم الصغير"
"قامت عناصر الجمارك بمعبر باب سبتة، اليوم السبت، بإحباط محاولة تهريب 39 ألف أورو دون الحصول على تصريح من لدن المؤسسات المالية المختصة المكلفة بالترخيص بإخراج العملة الصعبة. وأفاد مصدر جمركي أن عناصر الجمارك بمنطقة المغادرة بمعبر باب سبتة عثرت على هذا المبلغ المالي بالعملة الصعبة، الذي توازي قيمته أكثر من 421 ألف درهم مغربي، خلال عملية مراقبة روتينية للسيارات المتوجهة نحو مدينة سبتة المحتلة. وأوضح المصدر نفسه أن تفتيشا دقيقا لسيارة خفيفة مرقمة بإسبانيا، بعد الاشتباه في تصرفات سائقها، أسفر عن العثور على هذه الأموال في مخبئ معد على مستوى لوحة التحكم. وقد تمت إحالة سائق السيارة، مغربي مقيم بالخارج، على المصلحة الولائية للشرطة القضائية بتطوان لتعميق البحث تحت إشراف النيابة العامة المختصة." "إحباط تهريب 39 ألف أورو عبر معبر باب سبتة"
"و أنا كنتسركل ف “النيوز فيد” ديال فيسبوك طحت فهاد الخبر العجيب “مسؤول سعودي يهين المغرب ونسائه ويعتبر مراكش قبلة للسياحة الجنسية”. بطبيعة الحال, كأي مغربي و مغربية كيحتارمو راسهم فيا الفضووول, مشيت إذا زدت قلبت فمصادر أخرى… منها نعرف صحة الخبر, و منها نبركك لي ديطاي. و لقيت أن فعلا مسؤول سعودي و بالضبط رئيس الهيئة العامة للرياضة في المملكة العربية السعودية, اسي “تركي آل الشيخ ” قال في لقاء تلفازي بتته قناة “روتانا خليجية” و هو كيتكلم على واحد اللاعب ديال كرة القدم سعودي : ” أرسلناك إلى مانشيستر يونايتد تدربت، لكن لماذا ذهبت إلى مراكش ليش”, و كاع لي كانو حاضرين تفركعو بالضحك حيت فهمو أنه معنى على أن اللاعب زار مراكش بغرض السياحة الجنسية. دابا نهدرو نيشان و بكل موضوعية ولا نديرو فيها مغاربة أحرار و مكنرضاوش و نسبو السعودي و نبكيو حيت سبنا؟ شخصيا غادي نختار الموضوعية (السبان ساهل و معنديش مع إخفاء الشمس بالغربال). وي نعام اسي, السياحة الجنسية كاينة فالعالم كامل ,السعودية براسها فيها العجب غي هو داكشي عندهم مستور, ولكن كاينين دول معروفة بها أكثر! و المغرب من هاد الدول ( بمدن بحال مراكش, أكادير, كازا, و طنجة) هادي حقيقة مستحيل نتجاهلوها, و واقع لا مفر منه. واش السعودي كدب؟ والله ما كدب ! بغا لي بغا وكره لي كره, عندنا السياحة الجنسية فبلادنا, من السواعدة و الكور لي كيقلبو على اللحم رخيص لوحدين خرين كيجيو على ود اللحم طري. و عاد باش البنية التحتية موفرة-مقادة-موجودة, معندناش سبيطارات و المداريس فالسيفة ديال الناس, ولكن عندنا الحمامات الفاخرة ديال مساج+مصيصة, و الملاهي الليلية و المراقص لي كيتباع فيهم بنادم رخص من القرعة. من جهة أخرى, أول درس كيقريونا فالإقتصاد هو : ميمكنش يكون العرض إلا مكانش الطلب, أو بمعنى آخر, كون كانو السواعدة كيجيو يشوفو مراكش الحمراء نظرا لما تزخر به من إرث حضاري و ثقافي (يمشيو لأوكمدن ولا يتساراو فالمتحف ديال المرحوم ايف سان لوران…), معامن غيضبرو الصرف هاد الناس؟ و علاش غيكونو أصلا؟ السواعدة (لا أعمم، كاينين سواعدة ماشي مكبوتين كيفما كاينين مغربيات قاريات و خدامات على راسهم, مكيبيعوهش) كيجيو يصرفو المداخيل ديال الحج على القحاب والقحاب كيعطيو داك الفلوس لواليديهم باش يحجو بيهم و الحركة دايرة, و اقتصاد الدول المسلمة غادي. تلك هي الحقيقة المرة, سواء شئنا أم أبينا." "بغا لي بغا و كره لي كره, عندنا السياحة الجنسية فبلادنا"
"بعد مشاكل الطلاق من راجلها العراقي، رجعت شروق الشلواطي، ملكة جمال العرب مرة أخرى للحياة وهادشي لي بيناتو على حسابها في انستكَرام  بعدما احتافلت بعيد ميلادها مع عائلتها. شروق الشلواطي شاركت فيديوهات جداد، بانت فيهم محيحة هي وعائلتها بالشطيح، وعايشة الحياة بالطول والعرض. وكانت شروق مستقرة فالمانيا هادي كثر من عامين مع الاكس ديالها، قبل ما دير العرس في المغرب لي كان اسطوري، لكن من بعد سيمانة طلع الراجل حقير، وضربها، وبعدها بشي اشهر خرج خبر التعنيف، وتم كشف كلشي في ستوريات على انستگرام. " "عيد ميلاد فزمان كورونا.. شروق الشلواطي محيحة بالشطيح مع خوها ومها -فيديو"
"واحد جوج أساسيذ وفنفس الوقت فنانين تشكيليين، وباقتراح من جوج ديال الناشطات جمعويات في الحي لقاو فكرة زوينة كيفاش يحولوا داك بوسطات ديال الضو ولا ديال اتصالات من قزادر عادية كاتشوه المنظر العام إلى تحف فنية تجلب إليها المارة وتسحر العين وتحسن من جمالية الفضاء العام … كيفاش؟ أول حاجة هاد جوج ديال الناشطات في جمعية تشرف على مخطط تنمنية الحي (بحال داك الشي ديال مخطط تنمية الدوارPDD ديال ميدا ديال زمان اللي ماتو وشربو من وراه شلا ناس بلا تنمية) بشراكة مع البلدية سكاربيك ببروكسبل فكروا، أن هاد المحطات الصغيرة اللي غالبا كايخرا عليهم الحمام وكيشكلو نقط سوداء ديال الأزبال السرية ( هادوك اللي كيخرجوا في الليل ويشوفو على ليمين وعلى الشمال وينزلو الميكا ديال الزبل زعما ما شافني حد وراه تخلصت منها) وامكيبولوش عليهم الكلاب غير حيث كايعيشو في الديار وماكاينينش في الشارع …  المهم كيفاش يحسسو الساكنة واللي أغلبها من المهاجرين أنهم يحترمو نظافة الحي ويخرجو زبلهم في الوقت ومايرميواهش في الشارع بشكل ضمني وغير مباشر بلا مايقولو حتى لشئ حد راك رميتي الزبل في الشارع … هنا تولد المشروع بتنسيق مع جوج أساتيذ فنانين وتلامذهم في الثانوية اللي كيقريوهم. كانو كايخرجوا مرة مرة يصبغوا داك البوسطات اللي في الحي… ماشي غير الصباغة وصافي، ولكن اختاروا داك البوسطات اللي كايشكلو نقط سوداء إما بالزبل ولا كايتكاو عليهم داك اللي كايدخنو سوا الحشيش سوا حاجة أخرى . في كل بوسط رسموا عشبة طبية كانت قديما موجودة في داك المنطقة وكانوا السكان كايستعملوها للتداوي تقليديا قبل مايغطي الاسمنت كل شي، ولصقوا عليهم بطاقة تعريفية ولاش كاتصلح كل عشبة ومعلومات أخرى عليها… يعني مشروع بسيط ومتعدد الأهداف كايقيس التربوي والبيئي والتوعوي والاجتماعي. أنا بعدا ديما كنت كاندوز من قدامهم كانجري للخدمة ومارديتش البال، حتى لواحد النهار كنت ماشي بالدري للمدرسة وهو يقشع داك الفنان جالس في الأرض كايرسم وقالي : بابا … شوف داك عمو موسخ جالس في الأرض كيرسم بالرشاش (ديال الصباغة ماشي دلحرب، زعما البخاخ)…  عاد انتبهت ليه ؟؟؟ مشيت لدار وطابيت داك السمية دلفنان في الحاج غوغل وأنا نعرف باللي داك الفنان عمل بزاف ديال الجداريات كبيرة في المدينة الي ديما كنت كانشوفها وأنا دايز في الطرام بدون ما نتسائل شكون اللي رسمهم؟  جداريات عملاقة وجميلة كتساهم في الجمالية ديال المدينة. أكثر من ذلك لقيت باللي لغد كاين تدشين داك المشروع وتقديمه للجمهور من ساكنة الحي … ومشيت حضرت وسمعت وخديت بعض التصاور … أثناء التدشين كانو شي خوتنا عاصرين على الحيط مايدخنو داري شي تصفيرات واختفاو … هادوك التلاميذ اللي ساهموا في المشروع أغلبيتهم مغاربة. بصوت خافت: البلدية خصصت أربعالاف أورو للمشروع..  " "فنانان بلجيكيان حولو محطات كهربائية لتحف فنية"
"وزارة الصحة دالصبنيول ، قالت هاد النهار، ان الوفيات دفيروس كورونا فإسبانيا زادت 838 حالة فالليل، وهو أعلى معدل وفيات وصلات ليه، ودابا عندها 6528 حالة وفاة. الوزراة زادت أن عدد الإصابات وصل ل 78797 من بعد ماكان لبارح 72248، بحيث تزاد عدد الإصابات الجديدة ف 24 ساعة 6549 حالة”." "الوفيات كيرتافعو بشكل جنوني فاسبانيا. فيوم واحد مات 838 مصاب بكورونا"
"قررت الحكومة بـ”حل” وكالات الإنعاش والتنمية الاقتصادية والاجتماعية الثلاث، بالجنوب الشمال والشرق. وذلك في إطار خطة انعاش الاقتصاد الوطني من خلال اصلاح القطاع العام. الحكومة بررت القرار بكون “استمرار هاد الوكالات ماشي مبرر باش تعاود نفس الخدمة لي كادير مؤسسات ومقاولات عمومية أخرى أو من طرف قطاعات أخر أو جماعات ترابية”. هاد وكالات التنمية الثلاث تابعين لوزارة الداخلية، وجات ف سياق الجهوية. وكالة تنمية الشرق هي باش غاتبدا الحكومة حيث مبقاش عندها مادير، في حين كيتسناو وكالتي الجنوب والشمالي يساليو بعض المهام لي كانت عندهم سابقا. الحكومة غبرات عدد من المؤسسات العمومية باش مايمشيو ليها الفلوس فيها ف التسيير واعادة نفس الاخطاء السابقة." "تداعيات كورونا..الحكومة جمعات وطوات مع وكالات التنمية بالجهات الثلاث لهاد السبب"
"ذكرت تقارير إخبارية، أن طالب لجوء يحمل الجنسية المغربية بمدينة ميتز بفرنسا قام، مؤخرا، بالدخول في إضراب عن الطعام و تخييط فمه كخطوة احتجاجية على قرار طرده من سكن وفره له مكتب الهجرة الفرنسي بسبب سوء سلوكه وعدوانيته. وأضافت المصادر ذاتها، أن طالب اللجوء المغربي تم نقله إلى المستشفى واوقف إضرابه عن الطعام، كما تم تقديم الاسعافات الضرورية اليه، بعدما تلقى وعودا بتوفير سكن جديد لفائدته.. تبورد أخويا مع راسك.." "طالب لجوء مغربي كيتبورد ففرنسا. دخل في إضراب وخيط فمو وبغا يجيب سبتو عليهم بسباب برطما"
"الممثل الأمريكي، كيفن سبيسي رجع بان من بعد الاختفاء ديالو كثر من عامين دابا، ملي تفجرات فضيحة الاعتداءات الجنسية. ونشرت صحيفة “لا ريبوبليكا” الطاليانية تقرير على ظهور كيفن سبيسي قبل أيام في العاصمة الإيطالية روما. الصحيفة دارت مع التقرير فيديو كيبان فيه الممثل واقف في بلاصة كتشبه لمسرح أمام عدد قليل من الجمهور وكيمثل مقطع شعري. وكان لابس سبيسي في مقطع الفيديو كوستيم وكرافاط، وقرا بطريقة ارتجالية قصيدة شعرية، بحضور عدد من المتفرجين، ومن وراه تمثال برونزي كيرجع إلى الحقبة الهلنستية. " "من بعد عامين على فضيحة التحرشات الجنسية.. الممثل كيفن سبيسي رجع -فيديو"
"انطلقت عشية اليوم الاحد، اكبر مسيرة تعرفها مدينة جرادة منذ انطلاق حراك الفحم، ردا على اعتقال ثلاثة نشطاء في الحراك يوم أمس السبت. وقال حراكيو جرادة ان مسيرتهم التي خرجت فيها الساكنة انطلقت نحو العاصمة الرباط مشيا على الارجل، حيث خلت شوارع جرادة من السكان.       " "بالفيديو والصور شاعلة فجرادة. اكبر مسيرة فتاريخ المنطقة من الشرق للعاصمة الرباط الرجلين"
"وصفت وزيرة الدفاع الاسبانية ماركاريتا روبليس فسابقة المغرب بالعدو الخارجي. الوزيرة اللي خرجات اليوم فالاذاعة الوطنية الاسبانية وقناة “السادسة” غير نطقات بهاد الكلمة وهي تحاول تدارك وتقول باللي باش كتهدر على “عدو خارجي كتهدر على وضعية جيوبوليتية” وجبدات امور بحال الارهاب. هاد التصريح الخطير غير المسبوق هو اكثر التصريحات هجوما على المغرب. وصفاتو هاد الوزيرة قبل بالمبتز وباللي ما يمكنش تقبل هاد الابتزاز. دابا كاع وزراء حاضيين لسانهم الا هادي خرجات ليها كود. محللون فقنوات اسبانية قالو باللي هاد الشي اللي قالتو روبليس هو اللي كيفكرو فيه اعضاء الحكومة ولكن ما يقدروش يقولوه." "وزيرة الدفاع الاسبانية وصفات المغرب ب”العدو الخارجي” والمبتز”"
"شحال كايكون غالط بنادم، بالأخص إيلا ما كانش مطالع على فنون، جمالية أو قوة اللغة اللي يمكن ليه يستعملها حسب الظروف أو المناسبات، يمكن لينا نعتابروها من أهم الأدوات الكونية، بيها كايمهـّـدوا الشعوب للخصومة، أو بيها كايهييـّـجوا الشعب، كايهزّوا السلاح، بلا لغة، الكلمات ولا أمر واحد غادي يتنفذ، ولا دولة وحدة يمكن ليهاتكون قائمة الذات، كل حاجة تفوّهنا بيها إلا ّ أوعندها تأثير على لاخور ولا ّ لوخرين، من المستحيل ما أتجاوبش مع الكلام، غير إمـّـا بالسلب، الإيجاب ولا ّ بالصمت اللي فى الأصل حتى هو كايعبـّـر على موقف: ما معاك، ما ضدك، أو داك الشي بيناتكم، أنا غير معني، أو جميع البلاغات، الرسميات، الأخبار، الخطب، كانت دينية ولا ّ سياسية، الإشهارات إلخ كلها كاتصب ّ في نتيجة وحدة: باغيين مـّـالينها يعطيوْا لهضرتهم وجهة معينة مفادها التأثير أو التوجيه. اللغة قوة، اللي ما عرفش يتعامل معاها كاتخروج عليه، اللغة ماشي غير كاتحمل ليك ميساج من عند هادا لـَـعند لاخور، لا! بالعكس كاتحيلك على آمال، طموحات، ترقب أو كاتشعل فيك عافية المنسي، المكبوت ولا ّ حب الإستطلاع، باللغة كاتحكم على هادا أو لوخرة أو كاتتخذ القرار الازم، غير بالكلام يمكن لينا نبنيوْا قصورى، عالم، كوكب ما عمـّـرو خرج من الموخّ، غير إيلا نطقنا ببعض الكلمات غادي يمكن لينا نكتاشفوا، نتصوّروا مولاها، إيلا قولنا فى المثل: “مرمضن”، يعني مغوبش، كئيب، دغياكاتــّـشعل فيه العافية، “قابل للتفجير”، ولا ّ “كسيدة”، دغيا كانخمـّـموا فى الدم أو الجرح، على داك الشي كانقولوا “اللهما فى الحديد ولا فى بنادم”، كل كلمة تفوّهنا بيها إيلا ّ أو كان مرادفها صورة، ماعدا فى بعض العلوم اللي كثير من الكلمات تجريدية ما غاديش يمكن ليك تربطها بشي تصويرة. لحد الآن ما كاينش اللي عرف ياكولنا من الكتف بحال الإشهار، فاين أمـّـا مشيتي غادي تعثر فيه أو عليه، فى السوبير مارشي، فى الزناقي، الشوارع الكبيرة، التلفزة، الراديو، الأنتيرنيت، على التراموي، على حيوطى العمارات إلخ، بحال كوكاكولا،”كوكاغولة”، فى القرية المتلوفة ما تمشي حتى تــَـكول ليك العين، ولوْ هاد المشروب الإسطناعي، يعني مصنوع، غير صحي، الماء العادي حسن منــّـو بكثير. اليوما كاين ختصاص فى ميدان الماكرتينڭ اللي كايسمّـيوه “علم النفس الإستهلاكي”، أو صحاب هاد التخصص كايقولوا حسب التجارب اللي قاموا بيها أن بعض الكلمات يمكن ليك تربطها بذوق رفيع، بلا ما تعرف المكونات ديالها، تبثوا فى إطار التجارب المختبرية أن بعض الفونيمات، يعني وحدات الحركات الصوتية، يمكن ليها تدلــّـك على شي حاجة قاصحة، رطبة ولا ّ كاتمييز بريحة طييبة، ضروري تشريها، كاينين إعلانات ناجحة، خرين ما فيهم ما يتهزّ، بحال ديال “أورونج”: “من المهم ديما قريب”، شنو هاد الهضرة الخاوية، هاد التفاهة؟ لا ستعارة، لا اللعب باللغة بطريقة جميلة، خلاقة، بحال إيلا ما كانعرفوش نقراوْا، يمكن شي مفرنس ترجمها من لغة أمـّـو الجديدة أو بغى، يضحك، يتفلا ّ على اللغة المغربية، اللي كايسمّيوْها جميع المفرنسين “لو دياليكت آراب”، ولو اللهجة مرتابطة ديما غير بجهة من جهات المملكة أو ماشي مدّاولة فى البلاد كولها، المتعصبين منهم كايكرهوا لا المغربية لا العربية أو ما كرهوش إكونوا طرف من فرانسا. إيلا بغيتي تعرف كيفاش تكون محبوب، إكون منتوجك ناجح خصّـك أتواضع، خصك تكسب قلب أو عقل الناس، ماشي تطلع للصمعة، للسما، هاز راسك، حاشي منخركفى السما، كاتحرث بيه السحاب، يمكن إجاملوهك الناس، ولاكن غير تعـتــّـب على باب الدار من جديد، ما كاين غير “الســّـكود”، بلا حدود، حتى هربات الحشمة من الخدود، لغة الإعلانات خصّها مـّاليها: الكتاب،  الشعراء، الملحنين، الصحفيين المبدعين منهم إلخ، ماشي الدبـّـازة. حتى فى السياسة ضروري يعتامدوا المسؤولين دياولنا على اللي إكتبوا ليهم خطاباتهم السياسية بحال اللي جاري بيه العمل فى الدول المتقدمة، أمـّـا عندنا حتى هاداك اللي مسمّـيينو الناطق الرسمي باسم الحكومة خصـّـو اللي يكتب ليه خطبكاتشرّف، خالية من الثرثة، الحشو أو الكلام الفارغ، أمـّـا إيلا تسلـّـطوا شي وحدين من دوك الكبار دياولهم على الميكروفون، غير صبر معاهم، ربـّـي عوين، ما كاين غير نصب اللي ما كايتنصبش أو رفع اللي ما عمـّـرو أتـّـرفع، تلعثم، شهق، حتى البكى وارد، أو إيلا هربات ليك الهضرة، حصلتي، قلبتي شقلبتي المعنى، ما عليهش، “إن الجمهور غفور رحيم”، علاقتنا الحميمية مع اللي حاكمينا كاتكون من موخ ألـْـموخ، يمكن ليهم إدوخلوا ليه من الباب الواسعة إيلا عرفوا إخاطبونا، ماشي يتعاملوا معانا بحال إيلا باقيين كانرضعوا صباعنا، لحد الآن الكذوب، التهرتيف أو نسج العنتريات، الخرافات هو صاحب الريّ. كاين حتى اللي فقد صوابو، بدا غير كايطلق بلا ما إدّيها فى شنو كايقول، أو كاينين بعض الزلات اللسان اللي كانطلقوا عليهم المصطلح العلمي: “زلة لسان فرويْـدية”، المنسوبة لـْـزيڭمونت فرويد، الباحث أو الأب الروحي ديال الطب النفسي الحديث، زلة لسان كاتفضح ديما مولاها، لأنها ما كاتخروجش من فراغ،  مرتابطة ديما بصاحبها بوحدو على وجه الأرض، أو ديما كاتشير للنزوات، تطلعات، للرغبات المكبوتة، المردومة فى الاّوعي ديال هاد الشخص أوْ لاخور. الاوعي كايقوم بإنجاز خلا ّق، بطريقة مبدعة، بلا ما يفطن بيه مولاه، حتى كايبداوْا الناس كايضحكوا، غير إمـّـا بطريقة محتشمة، ولا ّ ما كاين غير كسيري، من قبيل: “الشمس كاطـّـيح اليوما”، فى عوط  الشتى، “عـضــّـيت فمي”، فو عوط: عضيبلساني، “ناري آ ختي: عينـيــيا بداوْا كاطيحوا فى شعري، خصّـني نقطع الشعر”، الشعر بدا كايطيح فى عينييا، أو كاينين بعض زلات اللسان اللي يمكن لينا نعتابروهم زلات القرن، بالأخص إيلا كانوا مرقــّـدين، مشرملين مزيان بالجنس، لأن الجنس فى مجتمع محافظ كايتعتابر من الطابوهات الكبار، عاد تخرج من فم واحد كاينتامي للمعسكر الإسلام السياسي فى رمضان، “واحسرتاه”، هادي ما عمـّـرها أتنسى، الطبيعة فحـّـمات التطبـّـع. فى هاد الحالة عـْـيى مول زلة اللسان يتصنـّـع، يحتال على راسو، إنافق نفسو، صرعو الاوعي أو رمى اللي فى جوفـو، فى دواخلو للوجود، سـلــّـط عليه الضو بالزّز عليه، بحال البحر إلا صرط شي حدّ، ما كايمشي حتى كايتـڭـرّعو، أو اللي ساكنو شي كبت، مرض من الأمراض المزمنة ما تمشي حتى تفضح مولاها، هاد الشي ما عندو حتى شي علاقة ب “كودْ سيرْكـْوي” فى الموخ، صدفة ولا ّ تهرتيف أوْ مرض الألدزايمر، لا! ولاكن باللي شاغل الداخلاني ديال هاد الشخص، هادوا رغبات ملموسة اللي كايشقوا طريقهم من أوسط الشخص باش إرجعوا حقيقة، لأن الفوم كايقول شي حوايج اللي كايفكر فيهم الموخ ولاكن ما مسموحش ليه إفكر فيهم ولا ّحتى إحاول إفكر فهيم، الفرق بين علماء النفس أو علماء اللغة هو أن علماء اللغة يمكن ليهم إقولوا ليك “شنو” اللي طرى، أو علماء النفس غادي يشرحوا ليك “علاش” طرى هاد الشي.  " "دكـتـور “القرويـات”"
"قال المحامي عبد الفتاح زهراش، عضو هيئة الدفاع عن المطالبات بالحق المدني، في قضية توفيق بوعشرين أن ما يعرض في فيديوهات المحاكمة بشع. وأضاف زهراش في حديثه أمام وسائل الاعلام، بمحكمة الاستئناف بالدار البيضاء، أنه حضر محاكمة الحاج ثابت، كما حضر محاكمة بوعشرين، مشيرا إلى أن مقاطع الفيديو التي شاهدها في قضية بوعشرين أبشع بكثير من قضية الحاج ثابت. وزاد زهراش أنه بعد عرض مقاطع الفيديو بقيت هيئة دفاع المطالبات بالحق المدني متماسكة، في حين ظهر التفكك على هيئة دفاع بوعشرين." "زهراش عن قضية بوعشرين: حضرت لمحاكمة ثابت ونقدر نقول لي كاين ففيديوهات بوعشرين ابشع وكاين تفكك فهيئة دفاع المتهم"
"تقتل مواطن مغربي يدعى عبد الحق شقرون، لبارح السبت بالليل، بالعاصمة الليبية طرابلس، بعدما ضرباتو قنبولة “غراد” تابعة لقوات الجنرال خليفة حفتر جراء قصفها الأخير العشوائي. وعلنات عملية بركان الغضب، التابعة لحكومة طرابلس الليبية، بللي شقرون، تقاس بهذ القنبولة بعدما كان خارج من جامع “القمبري” اللي جا حدا مطار “معتيقة”، من بعدما صلى صلاة المغرب.  وتقاسو بالقنبولة ثلاثة دالناس خرين، قامت السلطات الليبية بنقلهم على وجه السرعة للصبيطار لتلقي العلاج بعدما تصابو بجروح طفيفة.  وللإشارة، شقرون عاش فليبيا لمدة تفوق 20 سنة، وبالضبط فمنطقة “شرفة الملاحة”، وكان خدام فمجال الميكانيك." "ليبيا.. مقتل مغربي بسباب القصف العشوائي ديال الجنرال حفتر"
"مرة خرى، تسجلات هزة أرضية بقوة 4,3 درجات على سلم ريشتر، اليوم الجمعة، بإقليم الدريوش. وكشفات الشبكة الوطنية للمراقبة والإنذار الزلزالي، التابعة للمعهد الوطني للجيوفيزياء، ان هذ الهزة جا المركز ديالها فعرض إقليم الدريوش على عمق 15 كيلومتر، عند التقاء خط العرض 35.616 درجة شمالا وخط الطول 3.603 درجة غربا. وتسجل الزلزال مع التناش ووعشر دقائق و54 ثانية ديال الظهور. وغير الجمعة اللي فاتت، كانت تسجلات هزة أرضية بقوة 4,1 درجة بنفس الإقليم." "مرة خرى.. زلزال ضرب الدريوش"
"وزير الداخلية عبد الوافي لفتيت كعا على البرلمانيين لي هضرو على طريقة تدبير وزارة الداخلية للعلاقات مع الجماعات الترابية، وتغييب المنتخبين في تدبير الجائحة. لفتيت قال أثناء مناقشة مشروع ميزانية وزارة الداخلية بلجنة الداخلية بمجلس النواب، مساء اليوم، “عيينا من هاد الهضرة”، مضيفا :”ميمكش نغيبو المنتخبين ومكاينش شي حد يقدر يغيبهم”. يشار إلى أنه طيلة فترة تطبيق مرسوم حالة الطوارئ الصحية، اشتكى رؤساء جماعات من اقصائهم في تدبير الجائحة، كما اتهوا وزارة الداخلية بـ”التحكم” في تدبير الجائحة وتغييب المنتخبين." "تهميش المنتخبين قلق لفتيت وكلاشا البرلمانيين: عيينا من هاد الهضرة"
"اليوم سجلات جهة كازا سطات 1120 إصابة جديدة بكورونا، منها 875 فمدينة كازا بوحظها وأعلى نسبة ديال الوفيات الجديدة كانت فكازا سطات كذلك، بحيث تسجلات فيها 12 حالة وفاة. أما أعلى نسبة ديال حالات الشفاء المعلن عنها كانت فجهة سوس ماسة، اللي برا فيها اليوم 247 واحد. واليوم تجاوزات جهة الرباط سلا جهة فاس مكناس من حيث مجموع حالات الإصابات، وحتلات بالتالي المركز الرابع بعد كازا سطات وطنجة تطوان ومراكش آسفي. وهذو باقي المعطيات المتوفرة حول الوضعية الوبائية: وطنيا: الإصابات 107743 (2397+) – الوفيات 1918 (29+) – الشفاء 88244 (2361+) – الحالات النشيطة 17581. جهويا: كازا سطات: الإصابات 35626 (1120+) – الوفيات (12+).
توزيع الإصابات: كازا (875+) – الجديدة (58+) – المحمدية (49+) – سطات (29+) – النواصر (57+) – برشيد (15+) – مديونة (24+) – بنسليمان (6+) – سيدي بنور (7+). مراكش آسفي: الإصابات 14386 (212+) – الوفيات (2+).
توزيع الإصابات: مراكش (151+) – الرحامنة (20+) – شيشاوة (7+) – آسفي (2+) – الصويرة (4+) – اليوسفية (13+) – الحوز (15+). طنجة تطوان الحسيمة: الإصابات 12231 (111+) – الوفيات 301 (1+) – الشفاء 11207 (157+) – الحالات النشيطة 690.
توزيع الإصابات: طنجة (45+) – المضيق الفنيدق (10+) – تطوان (32+) – الحسيمة (10+) – شفشاون (1+) – وزان (16+) – العرايش (11+) – الفحص الأنجرة (1+). الرباط سلا القنيطرة: الإصابات 11388 (338+) – الوفيات (1+).
توزيع الإصابات: الصخيرات تمارة (38+) – القنيطرة (217+) – سلا (78+) – الرباط (21+) – الخميسات (81+) – القنيطرة (99+) – الصخيرات تمارة (41+) – سيدي قاسم (18+) – سلا (78+). فاس مكناس: الإصابات 11231 (70+) – الوفيات 284 (2+) – الشفاء 10299 (88+) – الحالات النشيطة 648.
توزيع الإصابات: فاس 6297 (21+) – مكناس 1607 (12+) – تازة 962 (23+) – بولمان 388 – إفران 299 (4+) – الحاجب 378 (1+) – صفرو 837 (9+) – تاونات 298 – مولاي عقوب 165. درعة تافيلالت: الإصابات 6332 (155+) – الوفيات 142 (2+) – الشفاء 4869 (166+) – الحالات النشيطة 1321.
توزيع الإصابات: الرشيدية 2261 (77+) – ميدلت 1163 (40+) – ورززات 1570 (5+) – تنغير 637 (33+) – زاكورة 701. بني ملال خنيفرة: الإصابات 5241 (142+) – الوفيات 83 (5+) – الشفاء 4235 (59+) – الحالات النشيطة 921.
توزيع الإصابات: خنيفرة 802 (36+) – خريبكَة 952 (28+) – بني ملال 1917 (39+) – أزيلال 865 (12+) – الفقيه بن صالح 705 (27+). سوس ماسة: الإصابات 4439 (112+) – الوفيات 49  (4+) – الشفاء 1868 (247+) – الحالات النشيطة 2522.
توزيع الإصابات: أكَادير إداوتانان 1970 (70+) – إنزكَان آيت ملول 1797 (5+) – تارودانت 183 (27+) – اشتوكة آيت باها 217 (10+) – طاطا 135 – تيزنيت 137. الجهة الشرقية: الإصابات 2551 (72+) – الوفيات 50 – الشفاء 1588 (25+) – الحالات النشيطة 913.
توزيع الإصابات: وجدة (62+) جرادة (4+) – الدريوش (1+) – الناظور (3+) – بركان (2+). الداخلة واد الذهب: الإصابات 1782 (22+) – الوفيات 5 – الشفاء 1464 (15+) – الحالات النشيطة 313.
توزيع الإصابات: واد الذهب 1779 (22+) – آوسرد 3. العيون الساقية الحمرا: الإصابات 1388 (14+).
توزيع الإصابات: العيون (11+) – بوجدور (2+) – السمارة (1+). كَلميم واد نون: الإصابات 598 حالة (29+).
توزيع الإصابات: كَلميم (11+) – آسا زاكَ (10+) – سيدي إفني (6+) – طانطان (2+). وهذي إرشادات لتيسير قراءة المعطيات المتوفرة: * الرقم داخل الأقواص كيعني الحالات الجديدة اللي تسجلات فهذ 24 ساعة.
* مجموعة من الجهات المعطيات ديالها ناقصة حيت ماعطاتش معلومات جديدة، والأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات.
* هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عليها." "حصيلة كورونا فالأقاليم والجهات اليوم: 1120 تصابو فكازا سطات و12 ماتو .. و247 تشافاو فسوس"
"أكد رئيس الحكومة، سعد الدين العثماني، اليوم الإثنين بمجلس النواب، أن المواصلة ديال تفعيل الاستراتيجيات القطاعية ودعم الاستثمار وتنويع النسيج الاقتصادي مكنات من التحقيق ديال نسب نمو مهمة في السنوات الأخيرة. وقال العثماني لي كان كيجاوب الفرق البرلمانية على “تقييم أداء الاستراتيجيات القطاعية، ان الاقتصاد الوطني حقق نسبة ديال نمو بلغات 4,1% سنة 2017، مقابل %1,1 سنة 2016. كما يتوقع أن تصل نسبة النمو 3,3% سنة 2018 و3,1%سنة 2019. وأضاف العثماني أن هاد التحسن كيعزى إلى أداء القطاع الفلاحي وكذا انتعاش الأنشطة غير الفلاحية التي يرتقب أن تتجاوز نسبة نموها 3,1% سنة 2018، بعدما كانت تتراوح بين 2% و3% منذ الأزمة المالية لعام 2008. كما أبرز رئيس الحكومة أن المواصلة ديال تنزيل استراتيجية “المغرب الأخضر”، مكن من تحسين القيمة المضافة للقطاع الفلاحي لتستقر في حدود 15,4 سنة 2017." "الحكومة كتتوقع باش توصل نسبة النمو لـ3,1% هاد العام وقطاع الفلاحة محيح"
"رفض عبد الحق المريني، الناطق الرسمي باسم القصر الملكي، في اتصال أجرته “كود”، تقديم أي معلومات حول الاستقالة التي تقدم بها لحسن الداودي الوزير المنتدب لدى رئيس الحكومة المكلف بالشؤون العامة والحكامة، والتي أحيلت من قبل رئيس الحكومة على القصر الملكي. وقال الناطق الرسمي باسم القصر الملكي: “انا معندي حتى شي خبار بهادشي ومكندخلش فالسياسة ولا علاقة لي بالحكومة والناطق الرسمي باسم الحكومة هو اللّي خاصكون تسولوه ومعندي حتى خبار بهادشي”. وكان الخلفي الناطق الرسمي باسم الحكومة قد أكد أن الاستقالة ديال الداودي توضعات فوق مكتب رئيس الحكومة. مصدر حكومي آخر قال لكود سابقا أنها مشات للقصر باش تاخد طريقها بشكل دستوري لكن دبا القصر قاليك الحكومة هي اللّي عارفة. ويقول الفصل 47 من الدستور أنه “لرئيس الحكومة أن يطلب من الملك إعفاء عضو أو أكثر من أعضاء الحكومة بناءً على استقالتهم الفردية أو الجماعية”" "المريني الناطق الرسمي باسم القصر لـ”كود”: اللّي عارف الاستقالة ديال الوزير الداودي فين وصلات هي الحكومة ماشي حنا"
"البارح غير خسر المنتخب مع ايران فسان بيترسبورگ فاول ماتش ليه فمونديال روسيا 2018 ومشاو لمقر اقامة بمدينة فورنيج. المورال طبعا فالصفر. وعلمت “كود” ان فوزي لقجع رئيس الجامعة الملكية لكرة القدم مشى معاهم. السيد بحالو بحال كلشي كاعي غير هو اكثر حقاش فعالم الكورة عندنا فالمغرب الرابح من المدرب واللعابة والخسارة كيدخل فيها فالمقال الاول رئيس الجامعة." "المنتخب ما باتش فسان بيترسبورگ ومعاه لقجع"
"على بعد ساعات قليلة من الإعلان على الأمين العام الجديد لحزب الحركة الشعبية، هاجم عدد من أعضاء المجلس الوطني لحزب “السنبلة” امحند العنصر اللّي كان قال أنه مغاديش يترشح لهاد المنصب لكن اطلع قوالبي صحيح وترشح وفاجئ كولشي. وردد المحتجون على مرشح العنصر لولاية جديدة شعارات قوية تطالبه بالرحيل، من قبيل: “إرحل.. إرحل”، قبل أن يرد عليهم العنصر واللّي هو رئيس جهة فاس مكناس بأنه مغاديش يرحل وغادي يبقا مع الحركة الشعبية. " "عبرو عليه.. أعضاء من المجلس الوطني ديال سبولة للعنصر: “إرحل.. إرحل” (+فيديو)"
"خرجت ولاية أمن وجدة عن صمتها بعد ما انتشار شي هضرة حول توقيف أمنيين بالناظور بسبب للاشتباه في قضية تتعلق بتبديد المحجوز عن طريق تغيير كمية مضبوطة من الكوكايين بمادة الجبس قبل إجراء عملية للإتلاف. ولاية أمن وجدة خرجات ببلاغ أكدات فيه أن هاذ المعطيات غير صحيحة وأنها راجعت من خلاله المعطيات المتوفرة لدى كل من المصلحة الولائية للشرطة القضائية بوجدة والمنطقة الإقليمية للأمن بمدينة الناظور، وهو البحث الذي خلصت نتائجه إلى أن هذه المصالح الأمنية لم يسبق لها أن عالجت أي قضية تتعلق بتورط موظفين للأمن الوطني في تبديد محجوزات." "ها باش ردات ولاية أمن وجدة على خبر توقيف أمنيين بالناظور وتغيير كوكايين محجوز بمادة الكبس"
"تشدات فحالة اعتقال وتحكم عليها بشهراين دالحبس وتعويض ديال 10 دالمليون، بتهمة إهانة موظف عمومي بمناسبة قيامه بمهامه، وهذشي من بعدما سافطات للمحامي ديالها ميساجات كتنعتو فيهم ب”الشفار” و”النصاب”، ومن بعد المحامي نفسو حط شكاية خرى ضدها كيقول فيها بأنه ماخداش الأتعاب ديالو فملف كان كينوب عليها فيه، والمحكمة حكمات عليها بأداء تعويض ديال 2 دالمليون. المواطنة إقبال بوفوس ختارت اللجوء لموقع “كود” باش تتكلم على قضيتها، كتقول أنها كانت كلفات ف2014 المحامي عن هيئة أكادير، طه عبد المنعم، باش يحط ليها جوج دوسييات دالإرث فابتدائية المدينة نفسها وينوب عليها فالملف، لكن مادار والو، وبقا 7 شهور وهو “كيوهمها بوجود جلسات واخا ماكيناش، و”فاش هضرت لقيت راسي فالحبس”، على حد تعبيرها. وزادت أنها ماقدراتش تتبع آش واقع بحكم أنها كتسكن بعيدة فالرباط، “ومن بعد اكتشفت أنه غير كيتفلى عليا، فماقدتش نتمالك أعصابي وسيفت ليه ميساجات بالفرونسي قلتلو فيها أنه “شفار” و”نصاب”، وحطيت بيه 3 دالشكايات وكلهم كان المصير ديالهم الحفظ”، كيف قالت بوفوس. وكشفات بوفوس أنها تفاجآت فاش البوليس فأكَادير اتصلو بيها باش يسمعو ليها فلافير ديال سب المحامي، قالت ليهم أنها بعيدة وماتقدرش تجي، وتدارت ضدها مذكرة بحث وطنية بأمر من النيابة العامة فأكَادير ف2015، وف2019 تشدات، وخرجات ف3 ماي من نفس العام. وقالت بوفوس أن هذ المحامي عندو نفوذ، وضحاياه كثار، وكتعتبر أن هذكشي اللي دوزات ماشي حبس، لكن “اعتقال تعسفي ظلما وعدوانا” فهذ لافير اللي كانت فيها هي الضحية، كيف كتقول. وتابعات بوفوس أن المحامي مشا حط تاني شكاية خرى بيها من بعد ما ديبوزا ملف ديال الإرث، باش يتابعما من بعد ويطالب بالأتعاب ديالو، واخا كتقول أنه مادار والو فالقضية ديالها، وهنا حكمات عليها المحكمة ب2 مليون كتعويض للمحامي، ودابا القضايا بجوج فمحكمة النقض. وباش تاخد رأيو فالموضوع تواصلات “كود” مع المحامي عبد المنعم اللي قال أن هذ السيدة تمادات فالسلوكات ديالها بزاف، وأنه كاينة مافيا كتبتز عباد الله وتسبهم وتشهر بيهم. وقال المحامي، فتصريحو ل”كود”، أن بوفوس حطات مجموعة من الشكايات للوكيل العام ووزير العدل والنقيب، وكان المصير ديالهم كاملين الحفظ، لأنه تبين أن كلامها لا أساس ليه من الصحة، ولا يستند على أي حجة، وماكاينين لا تجاوزات لا والو، و”غير خوا خاوي”. وهي اللي كتقول النصب، “لكن أنا واش خديت شي حاجة وما قمتش باللازم؟”، كيتساءل المحامي. وكيتابع بالقول أن الفترة اللي تواصلات معاه فيها هو كان كون الملف، لكن هذ الوقيتة كانت تصادفات مع إضرابات، وكان شي تأخير بسيط ديال شي 3 شهور، وهي اعتبرات أن هذ التأخير ضيع ليها فرصة ولحق بيها ضرر. وقال المحامي أن هذ السيدة بغات تدير “قانون الغاب”، وكتسب وتنعت بنعوت “قدحية”، وكان “تسيب فالأسلوب ديالها”، ومازال زايدة فيه." "مواطنة كتتهم المحامي ديالها بالنصب لـ”كود”: دوزت الاعتقال التعسفي ظلما وعدوانا بسبابو وعاد مطالبة بتعويض ديال 12 لمليون.. وهو كيرد: هاد السيدة بغات تدير قانون الغاب وكتسب وتنعت بكلام قدحي وشكاياتها ضدي تحفظات حيت ماعندها أساس"
"مروان الشماخ لاعب كرة الدولي المغربي المعتزل موجود حاليا في مراكش، فين كيدوز العطلة ديالو وكيستمتع بالجو الزوين ديال المدينة. اللعاب متواضع ومافيهش العياقة، وبان وسط سناك ديال الفاست فود وسط حي شعبي بلا حتى تصنع ولا تكلف. الشماخ اللي فرح الجمهور المغربي في أكثر من مناسبة في التيران، كان علن على الاعتزال ديالو العام اللي فات من بعد مسار كروي طويل مع المنتخب وبزاف دياال الأندية الفرنسية والانجليزية. " "النجم الدولي السابق مروان الشماخ مدوز العطلة فمراكش – تصاور"
"حكيم بنشماش اللي خذا الامانة العامة ديال البام، بلا ما تكون عندو كاريزما تخليه يقدر يسير الحزب الثاني فالمغرب، طلع واحل غا مع الامناء الجهويين ديال الحزب اللي صاطو فيه بواحد البلاغ، وبداو كيعلموه أبجديات القانون التنظيمي، وكيفاش القرار ديالو فحقهم غير تخربيقة. الامناء الجهويين اللي صاط فيهم بنشماش وأعلن شغور مراكزهم، قالو فبلاغهم أن الامين العام ماعندوش الحق قانونيا ينهي مهام الامناء الجهويين، وحتى المجلس الوطني صاحب الاختصاص، عطاهم فالدورة الاخيرة يبقاو فمهامهم إلى غاية إنعقادالجموع الجهوية القادمة. وقالوا ليه فالبلاغ أنه استند فقراره إلى مادة فالقانون الداخلي ولكن هاد المادة ملغاة ومنسوخة بسبب التعديلات اللي دارت على القانون التنظيمي. وزادو تحداوه وقالوليه سير يا بنشماش راه قرارك باطل وحنا غانبقاو فبلاصتنا كنديرو المهام ديالنا. ودابا توخرات ليام بالبام اللي كان كيتحارب مع البيجيدي حتى رجع كينطح راسو." "البام غايرجع أصغر من حزب العهد. الامناء الجهويين ديال التراكتور عطاو درس فالقانون التنظيمي لبنشماش"
"قال البرتغالي “كريستيانو “، نجم ريال مدريد ، أنه تعرض لخيانة من طرف زميلو “راموس”، حيت  كان هاذ الأخير عارف بمخطط “فلورنتينو بيريز” رئيس النادي  ،ضد النجم البرتغالي من شحال هادي ، وهادشي عاد انكشف مؤخرا ،  وهو دابا على أعتاب الانتقال ليوفنتوس الإيطالي. وقالت صحيفة “دياريو غول” الإسبانية أن “بيريز” كان ديما كيعقد اجتماعات دورية مع راموس ، حيت هو قائد الفريق باش يتكلمو على مستقبل ريال مدريد ، و إمكانية الحفاظ على المكتسبات المحققة،  وصرح فيها “فلورنتينو”  بأن “رونالدو”  ميمكنش يبقى  جزء من الفريق الملكي  ،حيت كبر فالسن ومغاديش يقدر يزيد يلعب بنفس مستواه لسنوات أطول ، الشيء لي وافقو عليه “سيرجيو راموس” أكثر من مرة طوال الموسم الماضي. وأضافت الصحيفة: هادشي إعتابرو رونالدو  ،خيانة، وكأنه طعنة فظهر اللاعب الأفضل في تاريخ ريال مدريد. وغادي يمشي رونالدو  من مدريد ، بعدما حقق للنادي الملكي  4 ديال بطولات دوري أبطال أوروبا، و 3 ديال المرات لقب الدوري الإسباني وكأس أندية العالم ." "رونالدو على راموس:  خاني.. وطعني فالظهر!"
"كشف مصدر مقرب من الكوميدي محمد باسو، أنه كاعما جبد طاليس في قضية السبان، واخة داكشي بصح كاين، وهو حاول يحافظ على طرف الخبز ديالو. باسو ملي شاف “تيزر” ديال قفص الاتهام تفاجئ، حيت بان خارج العيب مع طاليس لي حتى هو كعى واعتبر داكشي بحثا على البوز. القضية وما فيها أن باسو كان كيدوي على التعاليق لي كيسبو ليه مو، ومالين مونتاج لصقوها مع طاليس وبان بحالا كيدوي عليه. باسو حسب مصادر “كود” مبغاش يفرش القضية، وخلا بنادم مدفكَ باش الحلقة تشاف مزيان، وقال أنه حتال من بعد بث البرنامج، وديك الساعة غادي يدوي." "روينة نايضة في “إيمواراجي” بسباب الفيديو ديال باسو مع الرمضاني"
"كرد فعل منو على حملة المقاطعة لي طالبو بيها بعض المغاربة على مواقع التواصل الاجتماعي للمنتوجات الفرنسية من بعد هادشي لي وقع ديال الكاريكاتير د الرسول محمد وشنو قال الرئيس ماكرون، عبر المنشط التلفزي، صامد غيلان على الرأي ديالو في هادشي. صامد كتب على حسابو في انستكَرام، “من أجل خير خلق الله عليه السلام خاص مقاطعة الجهل والرشوة والسرقة والنميمة والكسل والزبونية والمحسوبية والتطرف والعنصرية والسب والشتم والعقوق”. وأضاف غيلان في التدوينة لي أثارت الجدل: “خاصنا نحاربو التطبيل وأكل مال اليتامى أما الحليب والجبن ما غاديش ترقى بينا لا فكريا لا علميا”. صامد كتب تعليق مع التدوينة ديالو “تبرعوليا فالتعاليق. خوكم أنا”، وهادشي بين أنه كان على علم بالهجوم لي غادي يتعرض ليه من بعض المتتبعين لي اتهموه بركوب الأمواج في القضايا لي دايرة الجدل. https://www.instagram.com/p/CG16LQcBwkV/" "صامد غلان طلع ليه الدم: قاطعوا الأخلاق السيئة عاد شوفو المنتجات الفرنسية -تدوينة"
"علمت “كود”، من مصادر مطلعة، أن مصالح الدرك الملكي بالمركز الترابي ديال “أكادير ملول” ضواحي مدينة تارودانت، وقعت أمس الثلاثاء، إمام مسجد بواحد الدوار تحت تدبير الحراسة النظرية، في انتظار تقديمه أمام النيابة العامة المختصة، على خلفية اتهامه باغتصاب طفلة قاصر. ووفق ما كشفت عنه مصادر “كود”، فإن هاد الوحش اللّي فالصفة ديال بنادم استغل هاد الطفلة القاصر يوم ذكرى عيد المولد النبوي، حيث افتض بكرتها وعرضها للاغتصاب، قبل أن  يتم القبض عليه بعد شكاية العائلة." "إمام فتارودانت اغتصب طفلة انهار عيد المولد النبوي وافتض البكارة ديالها"
"بزاف ديال المغاربة  الى جبدتي معاه الهدرة على وكالين رمضان ولا الأقليات بصفة عامة غادي يقوليك يدخلو لدارهم وياكلوه ولا يديرو لي بغاو في الشارع خاصهم يحتارمو الأغلبية، يعني في الشارع المغربي كيبغي يشوف الأشباه ديالو في نفس البلاصة باش يحس بالألفة، غير يبان شي واحد مختالف فراه خاصو يدخل لدارو ويختالف مع راسو حتى يشبع في الشارع خاصو يكون بحالو بحال خوتو، ولي مسموح ليهم بالإختلاف هوما الأجانب حيت متفق عليه أنهم مختالفين علينا، ولكن حنا حسن منهم حيت غادي نمشيو للجنة، لذا ماشي غريب هاد حملة الهياج الجماعية ديال دخل لدارك تحمي راسك وبلادك، حيت أصلا قبل من كورونا المغربي كان كيعتابر لي مخالف معاه تهديد مباشر ليه في الفضاء العام لذا خاصو يدخل لدارو ويدير لي بغا، وملي يخرج من دارو يولي بحالنا كاملين. هاد العام مع كورونا ماشي غير وكال رمضان لي دخل لدارو، كولشي دخل وبزز منهم ماشي حتى بالخاطر، وحتى دوك لي كانو كيخويو المغرب في رمضان ويمشيو للبلدان لي فيها بنادم داخل سوق راسو فيما يخص المعتقد، وحقك فأنك تصوم أو تفطر كيضمنو ليك القانون، حتى هوما ماسافروش ووحلو معانا وجربو معاناة وكالين رمضان الفقراء، طبعا ماغاديش يدوزوه محنسرين أو حاصلين مع عائلاتهم والبز والكج كثير، ولكن غادي يحسو بكيفاش غير حيت معندكش مع واحد الطقس ديني فراه كتولي منبوذ فالمجتمع لي كيعتابرك مجرم خاص تعاقب وحتى الدولة كتعتابرك مجرم ودايرة فصل كيحكم عليك بالحبس غير حيت مارستي حق طبيعي ديالك. كورونا خلات وكالين رمضان المرفحين لي كيخويو المغرب فهاد الشهر يحسو بخوتهم وكالين رمضان الحازقين لي كيبقاو حاصلين هنا، وخلات المغاربة صحاب دخل لدارك ودير مابغيتي يدخلو لدارهم حتى هوما ومايديروش لي بغاو، كورونا دارت خدمة لي مادارهاش الدين قرون هادي، خلات الغني يحس بالفقير وخلات المومن يحس بالكافر والمعكاز، وخلات الحر يحس بالحباس، راه يكون عندك الخيار تخرج وتبقى فالدار حيت عاجبك الحال ماشي هي تبقى فالدار حيت مايمكنش ليك تخرج، راه فرق كبير بيناتهم." "كورونا خلات وكالين رمضان المرفحين لي كيخويو المغرب فهاد الشهر يحسو بخوتهم وكالين رمضان الحازقين لي كيبقاو حاصلين هنا.. وخلات المغاربة صحاب دخل لدارك ودير مابغيتي يدخلو لدارهم حتى هوما ومايديروش لي بغاو"
"فريق حسنية أكادير ضيع الربح فكوت ديفوار فالماتش، لي جمعو اليوم الأحد بسان بيترو الايفواري بملعب “هوفييت بواني” بالعاصمة الإفوارية أبيدجان، برسم ثالث مباريات دور مجموعات كأس الاتحاد الإفريقي لكرة القدم. الحسنية كان رابح فالشوط الاول بواسطة يوسف المحلي فالدقيقة 37، لكن سان بيترو غادي يماركي التعادل فالدقيقة 81. الحسنية عانى بزاف ديال المشاكل فالشوط الاول، بعدما تضربو ليه 3 ديال اللعابة وغادروا التيران، ما قدروش يكملوا الماتش، الشيء لي خلا المدرب امحمد فاخر يدير تغييرات اضطرارية. اللعابة لي غادروا التيران ف20 دقيقة الأولى هم ياسين الرامي ومالك سيسي وأمين الصادقي. هاد المستجد الطارئ اثر على مردودية الفريق، خصوصا في الشوط الثاني، اللي اضغط فيه بقوة سان بيدرو الايفواري.
الماتش سالا بواحد لواحد، لكن الحسنية حافظ على صدارة المجموعة برصيد 7 ديال النقاط." "كأس الكاف.. الحسنية ضيع ربح فكوديفوار وحافظ على الصدارة"
"قال وزير الصحة خالد ايت الطالب، بلي المعطيات لي كاينا اليوم بخصوص الوضعية الوبائية مكانتش عندنا فاش كان عندنا الحجر الصح، حيث أنه في ظرف اسبوع سجلنا اصابات كثر من داكشي لي عرفنا ف 4 اشهر ديال الحجر الصحي. وبرر وزير الصحة، منع التنقل من والى 8 مدن، بالقول :” من واجبنا نديرو اجراءات استباقية”، مضيفا :”نتفهم ان الجميع غضبان وهادشي جاء فجائي ومعطيناش الاجل ولكن الفيروس مكيعطيش الأجل”. وتابع :”معندناش خيار الا بالاجراءات الاستباقية ومنعنا التنقل “. وشدد الوزير بالقول :”وصلنا لمستويات قياسية من خلال ارتفاع معد انتشار الفيروس في عدة مدن”. وكشف الوزير ان جهة الدار البيضاء في ظرف اسبوعين سجلت 2260 حالة، وان منحى الاصابات جد سريع وخصها سرعة في الاجراء”. واكد الوزير ان “الحالات لي كاينا الانعاش والحالات الحرجة تزايدت وغاتوقع انتكاسة الى تزادات الاصابات وتتكاثر”." "ها علاش تمنع التنقل.. وزير الصحة: شفنا تزايد الحالات الحرجة والوفيات والحالات لي عندها اعراض بسبب التراخي وهادشي علاش درنا هاد الاجراء الاستباقي"
"قالت مصادر محلية، أن لجنة تفتيش من وزارة الداخلية، حلت بجماعة امزورن إقليم الحسيمة، في حين ينتظر أن تنتقل لجماعات أخرى بعد انتهائها من افتحاص أقسام الجماعة. وزادت المصادر، ان الافتحاص الذي يجري هذه الايام، سيشمل مصلحة الجبايات، وما يتعلق بها من جبي الضرائب المختلفة، والتعمير، وباقي المصالح والاقسام الحيوية بالجماعة." "لجنة تفتيشية من الداخلية طارت لجماعات فإقليم الحسيمة"
"الحسيمة دخلات حتى هي ف «حجر صحي» جزئي. السلطات المحلية بالإقليم قررت، صباح اليوم الجمعة، اتخاذ حزمة إجراءات احترازية، لمحاصرة فيروس (كورونا)، بعدما تصاعدت عدد الإصابات بالفيروس في المنطقة. وتمثلت هذه الإجراءات في حظر التجوال الليلي، من الساعة التاسعة ليلا إلى غاية السادسة صباحا، مع تحديد ساعات إغلاق المحلات التجارية والمقاهي والمطاعم. كما تقرر، حسب ما جاء في بلاغ صدر في هذا الشأن، منع التنقل من إلى إقليم الحسيمة، إلا للأشخاص الذين يتوفرون على رخص التنقل الاستثنائية، المسلمة من طرف السلطات المحلية. وفرض إغلاق المقاهي والمطاعم على الساعة التاسعة ليلا، مع منع بث مباريات كرة القدم  في المقاهي، مع إغلاق الحدائق العمومية والقاعات الرياضية والساحات. وجري أيضا الإبقاء على إحياء الأعراس والجنائز والتجمعات العائلية، وذلك بهدف وقف زحف الفيروس." "الحسيمة دخلات حتى هي فحجر صحي جزئي. فرض حظر التجول الليلي بالإقليم وسدان لقهاوي والريسطورات فهاد التوقيت"
"الغوات والتهجاج بزنقة الأشعري بحي أكدال بالرباط، واحد الحارس ديال عمارة نزل لقى عاملة النظافة التابعة للبلدية كتشطب و جامعة شي كومة ديال الأزبال حدا العمارة باش تديرها فالبركاصة ملي تسالي. تهجم الحارس على عاملة النظافة، وقالها: جمعي علينا زبلك من هنا، وملى قالت ليه ما تغوتش عليا ناض كيحيح عليها و كيغوت بجميع الشتائم و السب و كيقول كلام نابي جدا: “نتي راكي بحال الزبل اللي كتجمعيه..اللي كيجمع الزبل راه غير زبل”. المارة ما عجبهومش الحال و تجمعو عليه رجالات الدرب و إسطاضمو معاه، وقالو ليه: ” ما تحكرش عليها و خليها تدير خدمتها”. اما الحارس فكمل كيعاير وكيشير على عباد الله: ” هاديك راه غير زبالة و دخلو سوق راسكم أ الفضوليين”.  وماسكت الحارس، حتى هددوه بالبوليس. هاد السلوكات خايبة والحكرة ما مزياناش. وهادشي كيعني انه باقي عندنا ناس متخلفين كيعتابرو العمل في نظافة الشوارع و المرافق العمومية إهانة، في حين هذا عمل شريف و نبيل جدا وكيتعتابر وظيفة عمومية. خاصنا نحييو جميع عاملات و عمال البلدية اللي سهرو على نظافة الأحياء و الشوارع في ظروف هاذ الحجر والجايحة، وعرضو حياتهم للخطر و الإصابة بالوباء وما بخلوش علينا بالجهد ديالهم." "بالفيديو. عساس عمارة بحي أكدال حگر وسب عاملة نظافة: نتي راكي بحال الزبل اللي كتجمعيه..اللي كيجمع الزبل راه غير زبل"
"نايضة في الفترة الأخيرة بونية في تعاضدية الفنانين، لي كيترأسها الحاج يونس، بعدما تحولت لحلبة صراع ومكان خصب للممارسة الريع بجميع أنواعه. المشاكل لي في التعاضدية على حسب التبركيكة لي جابت “كَود”، داخل فيهم الحسين الشعبي، نائب رئيس التعاضدية الوطنية للفنانين، لي كان صحافي في جريدة البيان الناطقة باسم حزب التقدم والاشتراكية. البونية، حسب مصادر “كود”، داخلة فيها حتى فتيحة واتيلي، لي واقفة للمسؤولة الإدارية في التعاضدية ودايرة ليها العصا في الرويضة بلا سبب يذكر، واخا السيدة خدمات شحال من عام في التعاضدية من أيام المدير العام القوتي وماكان حتى مشكل. عبد الكبير الركاكنة حتى هو داخل في هاد الصداع وكيجر لجيهتو، في تعاضدية من المفروض أنها تكون كتخدم الفنان وتحسن صورتو ماشي العكس." "قلبوها بونية فتعاضدية الفنانين.. الركاكنة وواتيلي والشعبي منوضين الروينة فمؤسسة رسمية"
"نجمة تلفزيون الواقع كيم كارداشيان كتواجه بزاف ديال المشاكيل مع راجلها الرابور النجم كانيي ويست، بعدما بدا توجه جديد وولا كيقدم موسيقى فيها الطابع الديني. وكشفات مصادر إعلامية متخصصة في أخبار البيبول أن كانيي وكيم مشاو شافو عيادة استشارات باش يحاولو يعتقو علاقتهم الزوجية ويديرو جهدهم باش الأمور ترجع كيف الأول. وحاليا بدات الأمور، حسب المصدر نفسو، تتحسن، والطبيب الاستشاري عطاهم مقترحات باش يرجع التناغم بيناتهم." "من نهار بدا الرابور كانيي ويست كيرابي على الدين وعلاقتو مع مراتو كيم كارداشيان مرونة"
"قدمت المديرية العامة للأمن الوطني تفاصيل العملية لكبيرة ديال حجز 7 أطنان و228 كيلو ديال لحشيش اليوم الإثنين فكازا. هاد العملية حسب المصدر نفسه جاءت على ضوء معلومات دقيقة وفرتها مصالح المديرية العامة لمراقبة التراب الوطني. هاد الكميات لكبيرة ديال لحشيش، حسب بلاغ صادر عن المديرية، كانت موجهة للتهريب الدولي عبر المسالك البحرية، ومكنات من توقيف ثلاثة أشخاص يشتبه في تورطهم في هذه القضية. “لابيجي” فكازا كانت، حسب المديرية، قد تعقبت شاحنة تحمل لوحات ترقيم مزيفة، خلال مرورها بعدة مدن مغربية في اتجاه ميناء الجرف الأصفر، قبل أن يعمد سائقها ومرافقيه إلى التخلص من بعض رزم المخدرات عبر رميها بجانب الطريق السيار واستهداف موظفي الشرطة بالحجارة. وأشار المصدر إلى المتهمين لاذوا بالفرار عند وصولهم لمحطة الأداء تيط مليل بالطريق السيار المداري لمدينة الدار البيضاء متسببين في أضرار مادية بالمحطة بعد اقتحامها بسرعة، ومخلفين وراءهم الشاحنة التي كانت تضم 220 رزمة تزن سبعة أطنان و228 كيلوغراما من مخدر الشيرا. وأضاف المصدر أن عمليات التمشيط المكاني المنجزة بتنسيق مع عناصر الدرك الملكي أسفرت عن توقيف شخصين كانا على متن سيارة نفعية قادمة في نفس الاتجاه، والتي تم العثور على متنها على حزمة من المخدرات من التي تخلص منها أعضاء الشبكة الإجرامية بجنبات الطريق السيار، كما تم توقيف شخص ثالث على متن سيارة خفيفة محملة بكميات كبيرة من الحجارة بعدما تعمد محاولة الفرار عبر الرجوع في المسار الممنوع بالطريق السيار. وأشار المصدر ذاته إلى أنه تم الاحتفاظ بالمشتبه فيهم الثلاثة تحت تدبير الحراسة النظرية للبحث معهم حول ارتباطهم المحتمل بأعضاء الشبكة الإجرامية المتورطة في محاولة تهريب هذه الشحنات الكبيرة من المخدرات، بينما لازالت عمليات البحث والتحري متواصلة لتوقيف جميع المتورطين الرئيسيين وكذا المشاركين في ارتكاب هذه الأفعال الإجرامية ." "  تفاصيل حجز 7 أطنان و228 كيلو دلحشيش: العملية لكبيرة جات بعد معلومات دقيقة وفرتها الديستي وها كيفاش طاحت الشبكة بعد ساعات من الملاحقة"
"دابا هاد ابو زعيتر اش من سلطة عندو. اش من صفة عندو. كان فمراكش الاحد بجامع لفنا. جاب طونوبيلتو وحطها فبلاصة ممنوع على الجميع يحطوها. حطها حدا الكوميسارية للي كاينة تماك. حسب الموقع الاخباري “الزنقة 20″ ل”كود” فان مراسلهم شاف هاد الشي وخدا صور. واضاف الموقع ل”كود” ان ابو زعيتر جا وحيح علي المراسل واكثر من هادا خدا التلفون وحيد التصاور. المراسل وفق مصدر “كود” قال ليه “انت زعما بطل عالمي معروف، هانية نصوروك”. هادا فات ماشي غير الامن حتى القضاء. ممنوع شي ياخد تلفون حد فما بالك بحذف صور. اش هاد التخربيق. كيفاش كيوقع هاد الشي فمغرب هاد ليام. وحسب مصدر “كود” فان المراسل استرجع الصور عبر اي كلاود. ولكن ماشي هادا هو المشكل. المشكل هو شكون هاد ابو زعيتر حتي يعبت بالقانون. اويلي. يدير ما بغى. بزاف بزاف. وفبدية 2020.   " "ابو زعيتر ولى صعصع واللي دوا يرعف. حيد لصحافي تصاور من تلفونو وحط طونوبيلتو فبلاصة ممنوعة =صور"
"قالت مصادر محلية، لـ”كود”، إن فرقة الشرطة القضائية بالمنطقة الأمنية الأولى فاس المدينة، فتحت أمس الجمعة، تحقيقا في ظروف وملابسات العثور على جثة قاصر بحي باب الفتوح، كان يعيش قيد حياته حالة تشرد. وتُشير المعلومات الأولية، المتوفرة لـ”كود”، أن جثة الهالك لا تظهر عليها أي آثار للضرب أو العنف، إذ تم العثور عليها في وضعية سليمة جدا. وحسب مصدر “كود”، فإنه يرجح أن يكون هاد المتشرد مات بعد الإفراط في استنشاق مادة “السيلسيون”. وأوضح المصدر نفسه، لـ”كود”، أن المحققين وفيهم ضباط من الشرطة العلمية والتقنية، مالقاو حتى شي حاجة تُوحي بأن الوفاة عندها علاقة بشي جريمة قتل، مشيرا إلى أن الهالك شوهد كيشم “السيلسيون” بشراهة فواحد المقبرة بحي باب الفتوح الشعبي. دبا التواصل مزال متواصل فهاد الحادث بتعليمات من النيابة العامة المختصة. البحث هو اللّي غادي يبين أسباب الوفاة." "متشرد مات فظروف غامضة ففاس"
"جوليان اسانج، مؤسس موقع ويكيليكس لي نشر عشرات الالاف دالوثائق المخابراتية، واللي مشدود فالحبس فبريطانيا، طلعو عندو ولدين سريين من المحامية الجنوب افريقية ستيلا موريس. وحسب صحيفة ال باييس، فهاد الوليدات اللي فعمر الكبير عامين والصغير عام، وكان حضر اسانج ولادتهم عبر تقنية الفيديو، واستمرت علاقة اسانج وستيلا خمس سنوات، حيث قالت الزوجة للصحف البريطانية أنها مابقاتش قادرة تخبي اكثر، وأن حياة اسانج في خطر وخايفة ولادو مايشوفوهش. وزادت الصحيفة أن اسانج شاف ولادو مرت وحدة، فاش جابتهوملو بالتخبية لسفارة الاكوادور." "مؤسس ويكيليكس طلعوا عندو جوج ولاد من محاميتو لي تزوجها فسفارة الاكوادور"
"التدوينات ديال رضوان الرمضاني ففايسبوك جبدات عليه النحل مع بزاف ديال الناس بعدما انتقد سعد لمجرد، وقبل من لمجرد، كاينة القضية ديال الحلقة “promo” من البرنامج ديالو، لي بين بالمونطاج أن طاليس كيعاير ام باسو وداكشي.  عصام وشمة انتقد مول برنامج “في قفص الاتهام” مزيان، واعتبر أن الطريقة لي خدام بيها الرمضاني هي الطريقة ديال البوز والبحث على الكليك واخة على حساب العائلات.  هاد القضية لي دار الرمضاني انتقدوها بزاف ديال ناس، واخة الحلقة تفرجو فيها كثر من نص مليون واحد، ولكن طريقة البرومو بقات مرونة عبادالله… غير هو وشمة مابيه لا باسو لا طاليس، داوي خاوي كالعادة باش يدافع على عشيرو لمجرد.  المهم ، أسي وشمة لي گالس تنتاقد فالرمضاني خاصك ديها في راسك وفالطريقة لي خدام بيها نت نيت، الرمضاني صحافي وعارف خدمتو، ومن حقو ينتقد لمجرد وغيرو إلا ماعجبوهش، ولا غير حيت صحافي خاصو يضرب طم وميعبرش على رأيو؟  وكانت “كود” سباقة فهاد القضية، وأكدات قبل بث الحلقة أن الامر كيتعلق غير بمونطاج، وأن باسو گاعما جبد طاليس فقضية السبان." "رضوان الرمضاني جبد على راسو النحل بتدويناتو – صور"
"عناصر من الدرك الملكي بطنجة ضبطات في عملية كبيرة حاوية في ميناء طنجة ميد، كان بها 700 كرتونة تحتوي على 35 مليون كبسولة من المخدرات “الترامادول” (25 مليون من الحجم ديال 200 ملغ و 10 مليون من حجم ديال 225 ملغ) وذلك في اطار مكافحة الاتجار غير المشروع بالمخدرات، كما قال السلطات المحلية لولاية طنجة – تطوان – الحسيمة. هذه الأدوية لكتعتابر بحال مخدرات كانت جاية من آسيا وموجهة إلى بلدان أفريقيا جنوب الصحراء. التحقيقات كشفات أن هذا المخدر هو دوا مضاد للالتهابات يصدر فقط عن وصفة طبية، لكن السلطات أكدت من المرجح يستخدم كمخدر داكشي علاش يتم فتح تحقيق، تحت إشراف النيابة العامة المختصة، للكشف عن تداعيات الشبكة المتورطة في هذه الحركة الدولية. يذكر أنه خلال سنة 2017، عثر أفراد من الدرك الملكي في عمليتين نفذت في ميناء طنجة ميد بالضبط في يوليوز وأكتوبر على ما يقارب 2.880.000 كبسولات من “ترامادول” 120 ملغ و 501.000 قرص من الدواء تاب-تيدول-p التي تحتوي على مادة “ترامادول”
كود/طنجة" "الدرك بميناء طنجة ضبط دوا ديال الترامادول كيتستعمل كمخدر بصدد التصدير من أسيا للدول الأفريقية"
"عاد الأمين السابق لحزب الإستقلال، حميد شباط للحياة السياسية، وذلك بمشاركته في أشغال الدورة العادية للمجلس الإقليمي لحزب الاستقلال بفاس، التي انعقدت أمس الخميس “عن بعد” برئاسة عبد الواحد الأنصاري منسق “الميزان” بجهة فاس مكناس. وكانت أخبار تتحدث عن عودة حميد شباط إلى العاصمة العلمية فاس، وقال مقرب منه لـ”كود” إن العمدة السابق لفاس غادي يرجع لبلادو، غير أن مصادر أخرى نفت هادشي جملة وتفصيلا. وقالت المصادر لـ”كود” أن شباط نفس هو من يقف وراء الترويج لعودته باش يقلب الدم ديال بعض الجهات، وكلما هضر معاه شي حد فالواتساب كيقول ليه هاني جاي. هادي اكثر من عام وحنا كنسمعو هادشي لكن مكاين والو. وكان حميد شباط الأمين العام السابق لحزب الاستقلال قد قرر مغادرة المغرب منذ سنوات، حيث أصبح يعيش منتقلا بين ألمانيا وبلجيكا وهولندا وتركيا، ولم يحضر هذا الأخير أي اجتماع أو جلسة برلمانية، بالإضافة إلى الجلسة الافتتاحية للسنة التشريعية التي ترأسها الملك محمد السادس." "مفاجئة.. حميد شباط الأمين العام السابق لحزب الاستقلال ارجع للحياة السياسية وها فاش شارك من خارج المغرب"
"قال فيصل فجر، لاعب وسط المنتخب الوطني، إن اللاعبين لا يخشون كريستيانو رونالدو، عندما يواجه المنتخب نظيره البرتغالي بعد غد الأربعاء. وأضاف فجر في الندوة الصحافية المنعقدة اليوم بفيرونيج، أن اللاعبين سيخوضون هذه المباراة بعزيمة وقتالية رغم صعوبة المهمة. وقال في هذا الصدد “رونالدو ما غاديش يخلعنا.  حتى حنا عندنا لعابة مزيانين”. وأكد فجر أن المنتخب المغربي لم يعد أمامه خيار سوى تحقيق نتيجة إيجابية أمام البرتغال، بعد الهزيمة المفاجئة أمام ايران، مشيرا إلى أن معنويات اللاعبين مرتفعة، بعدما تجاوزوا صدمة الهزيمة" "فجر: رونالدو ما غاديش يخلعنا "
"شركة نيسان جرات على 12 ألف و500 واحد خدام معها، اي حوالي 9 ٪ من قوتها العاملة في العالم من أجل خفض التكاليف وتحقيق ارباح، بعدما تراجعوا الأرباح ديالها. الشركة اليابانية كتفكر ايضا باش تخفض الإنتاج العالمي وتقليل صفوف العاملين بنسبة 10٪ من هنا لـ 2022. وقال الرئيس التنفيذي لشركة نيسان هيروتو سايكاوا، إن معظم الوظائف لي غادي يتم إنهائها غادي تكون ديال عمال مصنع سيارات، واضاف ان تخفيضات الوظائف ضرورية. وحذرات شركة “نيسان موتور” من انخفاض أرباحها في الربع الأول بنحو 90 %.  " "شركة نيسان ديال الطوموبيلات جرات على 12 ألف عامل حيت مابقاوش عندها الفلوس"
"أصدت المحكمة الابتدائية بمدينة فاس، أمس الخميس، حكمين قضائيين يقضيان بالحبس النافذ في حق مواطنين خرقا حالة الطوارئ الصحية، وتوبعا من أجل “عدم التقيد بالأوامر والقرارات الصادرة عن السلطة العمومية الخاصة بحالة الطوارئ الصحية”. وحكم على المعنيين بالأمر، كما جاء في منطوق الحكم، بالحبس النافذ لمدة شهرين بعدما ضبطا بداخل محل للأنترنت بحي باب الفتوح الشعبي، حيث كان المعنيين على علم بأن مختلف المحلات تقرر إغلاقها بسبب حالة الطوارئ الصحية. وكانت السلطات المحلية التابعة للملحقة الإدارية “باب الفتوح” قد اقتحت المحل المذكور بمؤازرة رجال الشرطة، قبل أن يتم توقيف صاحب المحل وعدد من الأشخاص بداخله، من بينهما أربعة قاصرين." "شهرين ديال الحبس لمواطنين خرقوا حالة الطوارئ في فاس"
"علمت “كود” أن المحامي البريطاني رودني ديكسون، حضر إلى الجلسة العاشرة من جلسات محاكمة الصحافي توفيق بوعشرين اليوم الخميس 19 أبريل امام جنايات البيضاء، على خلفية متابعته بتهم الاتجار بالبشر والاستغلال الجنسي.  وحضر المحامي البريطاني رفقة النقيب محمد زيان عضو دفاع بوعشرين، ودخل لقاعة الجلسات، واتخذ موقعه في مكان المخصص لللجان الحقوقية والملاحظين. واكد زيان ان المحامي البريطاني حضر كملاحظ ومراقب في محاكمة بوعشرين وماشي كمحامي.      " "زيان: المحامي البريطاني “ديكسون” حاضر كمراقب"
"كشف مصدر مطلع أن السلطات المغربية أصدرت أمرها في حق الألماني أوليفر بيوفسكي، مؤسس منظمة بيكسل هيلبير “Pixel helper”، التي أثارت جدلا واسعا بإقدامها على بناء نصب تذكاري لمحرقة الهولوكوست بدوار الكركور، التابع للجماعة الترابية آيت فاسكا دخل جغرافية إقليم الحوز. وحددت السلطة مدة زمنية لا تتجاوز 72 ساعة من تاريخ توصله بالأمر لمغادرة أرض الوطن، الأمر الذي أكده المعني بالأمر على صفحة منظمته في الفايسبوك." "السلطات طردات صاحب نصب “الهولوكوست”"
"نجمة تلفزيون الواقع كيم كاردشيان دارت البارح مسابقة في انستكرام ولي عندو زهر غادي يفوز بملايين صحيحة وصيكان من الماركة العالمية “گوتشي Gucci”، وأصغر واحد فيهم ساوي 7 آلاف درهم. وحطات كيم تصويرة لابسة الكحل في الدروج ومضورة بيها كثر من 7 ديال الصيكان “گوتشي”، ووضحات أن الفائز وبالاضافة للصيكان غادي ياخذ 30 ألف دولار كاش.  في 20 ساعة 89 ألف واحد شارك في المسابقة لي شروطها ساهلة وهي يتآبوناو لصفحات اخرى حطاتهم. وأكدات كيم أن المسابقة مامخلصاش عليها من انستگرام ولا من لامارك ديال الصيكان، ولكن اكدات على الصفحة لي خاص يتآبوناو فيها الناس. وسولاتهم “لي ربح وخدا الفلوس واش غادي يقسمهم مع شي واحد ولا ياخدهم بوحدو”." "الثأتير ديال بصح.. الكيم كاردشيان دارت مسابقة والفائز يربح 7 ديال الصيكان “كوتشي” والملايين الصحيحة كاش"
"علمت “كود” من مصادر مطلعة أن رئيس الحكومة، سعد الدين العثماني، عبر عن امتعاضه من الظروف المزرية وساعات الجحبم التي عاشها الآلاف من أفراد الجالية المغربية المقيمة بالخارج، داخل ميناء طنجة المتوسط وخارجه بسبب الاكتظاظ الذي عرفته الطرق المؤدية إلى الميناء، وكذلك طول فترة انتظار ركوب البواخر، والتي وصلت إلى أزيد من 24 ساعة. وقالت مصادر كود ان العثماني طالب من كل وزير شؤون الهجرة عبد الكريم بنعتيق، وكاتب الدولة المكلف بالنقل، اعداد تقرير شامل وبحث حول الاوضاع المزرية التي عاشها الآلاف من مغاربة المهجر. وشهد ميناء طنجة خلال الأيام الماضية وضعا كارثيا، حيث وجد الالاف من أفراد الجالية أنفسهم عالقين عند مدخل الميناء، في ظل غياب المرافق الصحية، واضطر بعضهم إلى افتراش الأرض على جانب الطريق." "خاص. جوج وزراء فحكومة بنعرفة مهددين بالطرد بسباب اللي وقع فميناء طنجة"
"علمت “كود”، من مصدر جامعي، أن المكتب المديري للجامعة الملكية المغربية لكرة القدم، غادي يعقد على الساعة الثالثة من زوال اليوم السبت، اجتماع طارئ بحضور المكتب المسير للوداد الرياضي البيضاوي. وينتظر أن يسفر الاجتماع عن الخطوات التي سيتم اتخاذها عقب الفضيحة الكروية ديال البارح، بعدما تم تتويج الترجي التونسي، بطلا لدوري أبطال إفريقيا للمرة الثانية على التوالي والرابعة في تاريخه، رغم عدم استكمال مجريات المباراة بسبب تعطل نظام حكم الفيديو المساعد “فار”." "بعد الفضيحة الكروية ديال “الكَافْ”.. اجتماع طارئ للمكتب المديري للجامعة مع المكتب المسير ديال الوداد البيضاوي"
"تداولت مجموعة من مواقع التواصل الإجتماعي بالصحرا، ورقة ديال فاتورة الماء الخاصة بمنزل حمدي ولد الرشيد لي جات فيها 6 دراهم، وبطبيعة الحال كاين لي مستنكر هذا الواجب وكاين لي فاهم.  “كود” صقصات عن سبب هذا الواجب لي جا لبزاف ديال الناس ناقص، ولكن الحقيقة هي بأن منزل ولد الرشيد لي كاين فجماعة فم الواد ماساكن فيه حتى شي حد، فذيك الفترة وبطبيعة الحال هذاك الواجب طبيعي، بحكم أن جماعة فم الواد مافيهاش واد الحار وطاكس كيجي فيها منخافض ومايفوتش 6 دراهم، مقارنة بالعيون لي كيكون حوالي 13 درهم. مصدر لگود، قال بإن هاذ الفاكتورة لي جات لمنزل ولد الرشيد هي قانونية وكتجي لأي مواطن ماكيستغل الطاقة أو الماء الصالح للشرب، غير كاين لي كيبغي يربطها بأشياء أخرى، وهذا شي ماكاينش، حيث أن ولد الرشيد مواطن بحالو بحال المواطنين" "ورقة الماء ديال منزل حمدي ولد الرشيد عمدة لعيون والقيادي الاستقلالي جات فيها 6 دراهم.. وها الحقيقة ديالها"
"اختار الفنان الكوميدي المقتدر حسن الفذ المشهور عند بشخصية «كبور» ،مشاركة المغاربة احتفاله بعيد الأضحى بطريقة خاصة عبر صورة نشرها على صفحته على موقع التواصل الاجتماعي «أنستگرام»،التقطها مع مغاربة بسطاء من بلدة حد السوالم التابعة ترابيا لإقليم برشيد والتي تشتهر بسوق الشواء الأسبوعي .  وشارك حسن الفذ اللي كيعيش متنقلا بين المغرب وكند ، جمهوره الواسع صورة جديدة على انستگرام يؤكد فيها تواجده بالمغرب لقضاء العيد. وبان الفد في الصورة مع مواطنين بسطاء ووراهم طونوبيل نقل ترانزيت فوقها أكباش العيد. وعلق الفذ على الصورة: «تلاقيتهم فحد السوالم غادين يعيدو فعبدة. تعانقنا وضحكنا بحال إلى كنتعارفو من ديما. لحظة طيبوبة وصدق عيدكم مبارك سعيد محباتي»." "على طريقتو الخاصة.. “كبور” بارك العيد للمغاربة من حد السوالم"
"كوثر بامحمد لي مشهورة بكوثر بامو دارت فيديو جديد مع باها في السطح خالقين السعادة وكيشطحو بخطوات متناغمة.  عضو مجموعة “ايموغاجي” بانت هي والاب ديالها ناشطين ومتافقين، والفيديو تشاف نص مليون مرة في صفحتها على انستكَرام. الكوميدية من الأول تشهرات بالفيديوهات ديال الضحك مع باها، لكن القراية والخدمة خلاتها تقلب ستة تسعود وتنساهم، ويالله رجعات تحط بع منهم مؤخرا.   " "الكوميدية كوثر بامحمد خالقة السعادة مع باها فالسطح -فيديو"
"بزاف ديال المواقع دمحاكم الاستئناف مابقاش خدام فيه جدول الجلسات وتتبع مآل الملفات، هادشي لي ضر بالعديد من المواطنين لي كانوا كيتبعو الملفات ديالهم ولو عن بعد، وكيعرفو آخر تفاصيل الجلسات حتى ولو كانوا خارج المغرب ودون عناء الاتصال بالمحامي لمعرفة جديد القضية. هادشي كيبان فيه تقصير كبير من وزارة العدل لي مادايرة مراقبة لهاد المواقع الحيوية، رغم أنها كادير ليها إشهار كيفاش تتبع الملفات، ولكن الناس كيتفاجؤوا أن هاد المواقع ماخدامش ملي كاتدخل لجدول الجلسات أو تتبع الملفات. هادشي فيه تقصير إما ديال التقنيين لي ماصلحوش الخطأ، أو تقصير ديال المحررين لي مكيدخلوش الملفات وعاجباهوم الراحة حقاش ماكاينش لي يراقبهوم ومخليين مصالح المواطنين تضيع وهوما كاع مامسوقين. وعاينت “كود” مشاكل بعدد من محاكم الاستئناف من بينها محكمة الناظور والدار البيضاء، بالاضافة إلى عدم وجود موقع محكمة الاستئناف بالحسيمة رغم وجودها في خريطة المحاكم الالكترونية.    " "هذا تقصير ديال الوزارة. كيفاش مواقع المحاكم المغربية مابقاتش خدامة والناس كانو موالفين بتتبع ملفاتهم غير عبر المواقع ولو خارج المغرب دابا حضورهم رجع ضروري"
"الامن الصبليوني أعلن أنه طيح أكبر عصابة لتهريب المخدرات من المغرب لقادس، واللي شادة منطقة مضيق جبل طارق. هاد العصابة لي كان تشد 36 من أعضاءها فشهر ماي، بقى رئيسها خيسوس ايريديا، الملقب ب بونتاخي واللي هو اليد اليمنى لامبراطور المخدرات لعبد الله الحاج الصادق ميمري، بقى فالت، وتمكن الأمن أنه يطيحو. الامن شد عند العصابة ربعة طن و300 كيلو دلحشيش مخبعة، و 18 قارب بينهم 9 ترفيهية، بالاضافة للسيارات والهواتف ديال الخدمة، والاسلحة والفلوس." "الصبليون طيحو اكبر عصابة دتهريب المخدرات من المغرب"
"علمت “كود” ان رشيدة العشعاشي بنت الراحل عبد الحق العشعاشي رجل المخابرات السابق واحد مؤسسي “الكاب 1” قد قدمت مساء امس الاثنين شكاية الى وكيل الملك بابتدائية القنيطرة ضد كل من اختها لمياء اللي خدامة فصندوق الايداع والتدبير واخيها الديبلوماسي بناصر اللي خدام فلاهاي فهولندا والموضوع “شكاية حول ارجاع وثائق سرية” تخص والدها وحسب تصريح حصري لرشيدة ل”كود” فان الامر يتعلق بوثائق ومستندات تتهم فيها الاخوين باللي خداوهم من بيت والدها مباشرة بعد وفاته 26 شتنبر 2017. وحول سؤال ل”كود” حول السبب الحقيقي لهاد الشكوى اكدت ل”كود: ان الامر يتعلق بوثائق سرية. بخصوص ما اذا كانت هذه الوثائق عندها علاقة بقضية اختطاف المهدي بنبركة قالت رشيدة ل”كود” “الوثائق عندها علاقة بحياتو الخاصة والمهنية. وخاصهم يرجعو باش نسلموهم للجهات المعنية”. المصدر لم يكشف ل”كود” معطيات اخرى باستثناء اصرارو على ارجاع تلك الوثائق الى الجهات المعنية في الدولة. هاد الشكاية اللي تقدمات للمحكمة الى تقبلات وما تحفظاتش غادية تحل واحد من اشهر ألغاز تاريخ المغرب وتهم الراحل المهدي بنبركة. كنقول قد٬ ايلى كانت فيها مذكراتو على حياتو المهنية وجبد فيها ما حدث صباح 29 اكتوبر 1965 ببراسري ليب بباريس وهو اليوم اللي تختاطف فيها بنبركة ومن تماك ما عمر حد عرف اش جرى ليه وكلشي اللي تقال لحد الان على القضية ما معروفش. علاش؟
حقاش عبد الحق العشعاشي من مؤسسي جهاز المخابرات “الكاب 1” الى جانب اخيه محمد العشعاشي والساكا وكلهم ينحدرون من وجدة٬ واسمو ديما كيتردد فهاد القضية اللغز للي كيتهم رحيل بنبركة" "سكوب. شكاية تقدر تحل لغز اختطاف المهدي بنبركة. بنت العشعاشي تتهم خوها وختها بسرقة وثائق. واش فيهم شي حاجة على اختطاف المهدي . بنتو ل”كود”: ها اللي فيهم وها لمن خاصهم يتسلمو"
"حددات المحكمة الابتدائية بعين السبع فكازا جلسة 12 مارس للنطق بالحكم فقضية الصحافي عمر الراضي، المتابع بتهمة “إهانة مقرر قضائي”، من خلال تغريدة ليه انتقد فيها الأحكام الصادرة فحق نشطاء حراك الريف على موقع التواصل الاجتماعي “تويتر”. وغيتم النطق بالحكم فالقضية اللي ثارت الراي العام بشكل كبير مباشرة من بعد المداولة فيها فالجلسة الجاية. وقال الراضي فجلسة اليوم من محاكمتو، اللي حضروها حقوقيون وصحافيون، بللي هو من خلا ديك التدوينة مكاين كيقصد يهين حتى شي حكم قضائي خاصة أو السلطة القضائية بشكل عام، ل هو عبر على رأيو بالقول بللي لأحكام قاسية، “بحالو بحال شريحة كبيرة من المغاربة”، كيف قال. وتزامنا مع محاكمة الراضي، حقوقيون كثار دارو وقفة احتجاجية للتضامن معاه، عبروا من خلالها على إدانتهم لمحاكمتو، على اعتبار أنه عبر غير على رأيو بخصوص أحكام الريف. وللإشارة فالراضي متابع فحالة سراح بالتهم المذكورة من بعد ما قرر قاضي محكمة عين السبع الإفراج عليه فدجنبر اللي فات.  " "المحكمة حددات تاريخ 12 مارس للنطق بالحكم فقضية عمر الراضي"
"حصلت “كود” على أسماء المترشحين لخلافة امحند العنصر على رأس الأمانة العامة لحزب الحركة الشعبية واللي من المرجح أن يعلنو عليها فالمؤتمر الوطني الثالث عشر ديال الحزب اللّي مابقة ليه والو. فحسب مصادر “كود”، فإن المرشحين لخلافة العنصر كاين 3 أسماء لحدود الساعة ويقدر يتزادو ويقدر ينقصو. كان واحد منهوم باغي يترشح واللي هو مبديع رئيس الفريق الحركي بمجلس النواب لكن هداك باين ورقة محروقة. ويتعلق الأمر بكل من محمد حصاد وزير التربية الوطنية السابق اللي عصف بيه الزلزال الملكي، ومحمد الأعرج وزير الثقافة والاتصال اللي عندو شعبية كبيرة فالحزب وعارف التنظيمات مزيان وكولشي كيبغيه، والسعيد أمسكان رئيس اللجنة التحضيرية ديال مؤتمر الحزب. المهم دبا هادو لي مطروحين لخلافة العنصر باين غادي يبقا الماتش بين العنصر والأعرج حقاش هاد أمسكان نكرة ومعندة ميقدم للحزب. وزير التربية الوطنية السابق كيخدم مزيان ويتحرك لكن معندوش دراية بالعمل الحزبي بزاف.. المهم نساينو شكون غادي يقود السفينة ديال الحزب لي عوجها أوزين لي عايش فأكبر ريع والمرأة القوية والنافذة فالحزب العسالي لي فارضة راسها صحّة على العنصر." " “كود” تنشر الأسماء اللي غادي يترشحو لخلافة العنصر على رأس الأمانة العامة ديال الحركة الشعبية"
"تعقد الجامعة الملكية المغربية لكرة القدم لقاء تواصليا مع أسرة كرة القدم المغربية، للوقوف على وضعية اللعبة بالمغرب، وذلك يوم الاثنين 22 يوليوز الجاري بالمركز الوطني لكرة القدم بالمعمورة. وذكر بلاغ للجامعة الملكية المغربية لكرة القدم، نشرته على موقعها الرسمي، اليوم الأحد، أن هذا اللقاء التواصلي، سيعرف مشاركة رؤساء أندية القسم الوطني الأول والثاني وفرق الهواة، ورؤساء العصب الجهوية، فضلا عن الودادية الوطنية لمدربي كرة القدم، واللاعبين." "بعد الاقصاء من الكان. الجامعة دايرة لقاء تواصلي فيه كاع لكوايرية والاندية"
"مريكاني النهاية ديالو كانت مأساوية بعدما كلاوه الكلاب ديالو لي كان مربيهم. السيد غبر واختفى على الأنظار وملي دخلو للدار لقاو غير البقايا ديالو وتأكدو أن الكلاب لي العدد ديالها 18 كلاتو بحوايجو. وقالت صحيفة واشنطن بوست بأن نتائج تحليل الحمض النووي أكدات أن الكلاب التهمت صاحبها المقيم بولاية تكساس الأمريكية. آدم كينگ، رئيس شرطة دائرة جونسون، عبر على الصدمة ديالو لأن الكلاب ماخلات فيه والو كلات اللحم والعظام وكلشي. واضطرت الشرطة إلى قتل 15 كلب بسبب عدوانيتها والثلاثة الأخرى وضعت في ملجأ للكلاب." "18 كلب كلاو مولاهم وسط الدار. والبوليس تصدمو من الواقعة"
"علاش الحكم اللي أمر بصرف الشيك ممكتوبش بالأمازيغية وعلاش مازال هاد اللغة متيتعاملش بها الإدارات العديد من الأمازيغ، صفقوا للقضية اللي رفعها المحامي أحمد أرحموش، ضد بنك مصرف المغرب ديال كازا، وبزاف ديال الناس، ولاو تيسحابو راه المحكمة لزمات البنك باش يصرف أي شيك محرر بالأمازيغية، اللي تينص الدستور على أنها لغة رسمية في المملكة المغربية، لا ألخوت، هذا تغليط للرأي العام. حقيقة كاين حكم في الموضوع صحيح تيأمر المحكمة باش تصرف الشيك، ولكن أجيو تشوفو معايا واش تصرف حيت مكتوب بالأمازيغية ولا حيت مكتوب العربية، ولا حيت الحكم بزز عليهم يصرفوه. كلنا تنعرفو أن الشيك وسيلة أداء وليست وسيلة ائتمان، يعني تيتصرف بمجرد تحريره، وخا تدير فيه بلي بغيتي يتصرف في 2030، والشيك لقدمو المحامي أرحموش، ملي رفضاتو البنكة في 9 يناير 2020، تحط فالمحكمة التجارية في 27 من الشهر نفسه، وبقا في المناقشة والمساطر حتى لتاريخ 17 شتنبر 2020، أي قبل اسبوع تقريبا عاد تصرف يعني أكثر من سبعا ديال الشهور، وموت نتا عاد يصدر حكم، ومازال إلى كان شي استئناف يتعطل عام آخر، ويقدر يوصل للنقض، حيث هوا حكم مشمولش يالنفاذ المعجل. نقولو كاع البنك غادي يصرفو بالحكم الابتدائي تجاوزا باش يغلق الباب، ومايخادوش عليه الأمازيغ صورة خايبة تقدر تأثر في السمعة ديالو ولا يقاطعوه ولا شي حاجة بحال هاكا. دابا بغينا نعرفو واش إلى كتب شي واحد آخر شيك بالأمازيغية غادي تصرفو البنكا، أوهو، أوهو، ما يمكنش، خاص حكم، والحكم يكون مكتوب بالعربية ولا بالفرنسية، تيترجم داكشي لي في الشيك، إذن إلى بغيتي تكتب شيك بالأمازيغية خاصك توجد محامي وأتعاب محامي وتسنى سبع شهر على الأقل باش تصرفو. راه البنك اللي رفض يصرف الشليك باقي رافض، تجيب شيك خر يرفضو، ودابا إلى صرف الشيك موضوع الحكم، فراه ركز على نص الحكم اللي مكتوب بالعربية، أي نفذ ما هو مدون بالعربية، واشنو جا في الحكم. جاء فيه اسيدي صرف الشيك رقم كذا الحامل لمبلغ 3000 درهم لفائدة فلان بن فلان، يعني حدد كلشي، المبلغ ورقم الشيك واسم المستفيد، والتنفيذ انصب على الحكم ماشي على الشيك. دابا كون كانت الأمازيغية لغة رسمية كيف هو فالدستور، كون تحرر الحكم بالأمازيغية، ويجي مأمور التنفيذ حتى هو تيعرف الأمازيغية، وينفذو على البنكة، ديك الساعة نقولو انتصار اللغة الأمازيغية، أما ما وقع فلا علاقة له بالأمازيغية والدفاع عن الأمازيغية، طالما الجلسات كانت بالعربية والتحرير حتى هوا بالعربية. القضية صعيبة ومعقدة، وخاصها بزاف ديال المجهودات، واللي أولها نعرفوا الأسباب اللي خلات الأمازيغية متنتاشرش في الإدارات كلغة دالتعامل والمراسلة، واش حرف تيفيناغ اللي صعيب، واش منقدروش نبدوه بحرف عربي أو لاتيني، اللي معروفين ونخليو حتى يتعلم الواحد عاد يطالع على تيفيناغ، أولا واش ضعف طريقة التلقين، واش تهاون القائمين على هاد الورش، حيث الأمازيغية مبقاتش تدور فالتعليم منذ مدة وكاع ديك الهضرة اللي رافقات إدراجها في مقررات التربية مشات خلا." "مازال الشيكات المكتوبة بالأمازيغية ممنوعة فالبنكات"
"الفنانة المصرية سما المصري نوضات حالة البارح في دار الأوبرا بعدما مشات بكل ثقة في النفس باغة تدخل لمهرجان القاهرة السينمائي، لكن المنظمين حبسوها وخرجوها بالقوة. سما المثيرة للجدل ولي ديما كتحط فيديوهات سيكسي وكتلبس داكشي مثير اختارت تدير البوز هاد المرة لكن بلا عرا وانما بالفولار لي اختارت تجي بيه للمهرجان .  والدواعش المتزمتين كيفما دار معاهم الواحد وحلة، ناضو ليها وقالو ليها لباس غير محتشم حيت لبسات كسوة كتبري وكانت لاصقة عليها وبينات فورمتها. وقالت سما أنها حرة تلبس لي بغات ودير الفولار ولا تحيدو ومغادي توضح لحتى واحد سبب اختيارها لهاد اللبسة في المهرجان." "سما المصري نوضاتها فمهرجان السينما.. جات بلا عراضة ولبسات حطة سيكسي مع الفولار -فيديو"
"علنات وزارة الصحة، اليوم الثلاثاء، على إصابة 1246 واحد بفيروس كورونا المستجد، من أصل 15970 تحليلة تدارت اليوم، ووصل عدد المصابين فالمجموع ل461390. وحسب نشرة كوفيد 19 اليومية، وصل مؤشر الإصابة التراكمي ل1269,8 لكل 100 ألف نسمة، بمعدل 3,4 لكل 100 ألف نسمة فهذ 24 ساعة.  وماتو اليوم 34 واحد، وبلغ الإجمالي 8011، بنسبة فتك ديال 1,7 فالمية. وتشافاو اليوم 940، ووصل الإجمالي ل436626، بنسبة تعافي 94,6 فالمية.  وتحددو عدد الحالات النشيطة ف16753، وعدد الحالات الحرجة نزلو ل865 حالة، ومعمرين دابا أسرة الإنعاش بنسبة 27,4 فالمية.  ومن الحالات الخطيرة، 114 تدهورات حالتهم غير اليوم، و63 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي: " "حصيلة كورونا اليوم: 1246 واحد جاه الڤيروس و34 قتلهم و940 تشافاو منو.. و16753 مازالين كيتعالجو"
"عن المساء///   تتجه حكومة سعد الدين العثماني لتمرير مشروع مرسوم مثير بدأ يفجر غضب بعض منتخبي الأقاليم الجنوبية للمملكة، بسبب تنصيصه على تفويت 70 هكتارا من العقار المخصص لتشييد المنطقة التصديرية الحرة لصالح الاتحاد العام لمقاولات المغرب.   مشروع المرسوم يتعلق بطلب لوالي جهة العيون – بوجدور – الساقية الحمراء، وجه لوزارة الصناعة من أجل اجتزاء قطعة مساحتها تزيد عن 70 هكتارا من “منطقة التصدير الحرة بالعيون رقم 2″، والتي تقدر مساحتها بأكثر من 109 هكتارات.   هذا القرار، الذي حظي بالموافقة، جاء قصد إنجاز منطقة صناعية جديدة، نزولا عن طلب بعض المستثمرين المنتمين لمقاولات المغرب، والذين عبروا عن حاجتهم لمساحة 20 هكتارا من العقار الصناعي لإنجاز مشاريعهم الاستثمارية بالمنطقة.  " "أولي هدايا الحكومة للباطرونا فـ 2018.. 70 هكتارا من الأراضي بالجنوب لإنجاز مشاريع استثمارية"
"عبد المجيد مضران الرئيس المنتذب ديال نادي نهضة بركان لكرة القدم،  كشف وجود اهتمام من نادي أتلتيكو مدريد باش يتعاقد مع نجم الفريق أيوب الكعبي. وقال مضران في تصريحات نقلاتها صحيفة “الصباح” أن أيوب الكعبي لفت أنظار المسؤولين في نادي أتلتيكو مدريد، بعد ما تألق في بطولة كأس الأمم الأفريقية للمحليين، وإحرازه لقب هداف البطولة. وأكد الرئيس المنتذب ديال الفريق البركاني أن كاين بعض الوسطاء، باغيين يحسموا انتقال الكعبي خلال فترة الانتقالات الصيفية المقبلة." "نادي اسباني باغي يتعاقد مع الكعبي"
"علمت “كود”، أن مصالح الشرطة القضائية بولاية أمن طنجة أحالت مؤخرا على وكيل الملك بالمحكمة الابتدائية 3 أشخاص تم توقيفم بسبب تورطهم في محاولة تهريب 313 قرص مخدر من نوع الإكستازي عبر علب دانون وبيمو بالمحطة الطرقية. وجرى اعتقال المتهمين، حسب مصادر “كود”، بعد إخبارية عن محاولة الاظناء تهريب الكمية المذكورة في اتجاه فاس، من أجل تزويد مروج معروف بها. للإشارة فقد تحولت المحطة الطرقية طنجة في الاونة الأخيرة، إلى مسرح لعمليات تهريب مخدرات في اتجاه مدن أخرى، كما حدث خلال إحباط محاولات تهريب “الاكستا” في ليكوش والسوتيامات.." "عصابة ديال الاكستازي حصلو كيهربوه فدانون وبيمو "
"اليوم السلطات المحلية بمدينة صفرو سدات القهاوي اللي حدا الشلال، وخوات لابيسين التابع ليه من الما، باش مايعوم فيه حتى واحد، وهذشي بعدما سجلات المدينة ارتفاع كبير فعدد المصابين بفيروس كورونا المستجد فهذ الأيام الأخيرة. والداخلية أصلا مانعة العومان فالمسابح ففترة الطوارئ الصحية، لكن المسبح التابع للشلال هو مسبح طبيعي، كيكب فيه الما من الشلال وكيمشي على واد أكَاي، اللي حتى هو صبحات السباحة فيه ممنوعة. وعامل إقليم صفرو صدر هذ القرار باش مايعوموش الناس فالشلال والواد بعدما شاف ان الناس كايجيو ليهم بزاف وكيعومو فيهم فهذ الفترة اللي كتعرف ارتفاع فدرجة الحرارة. وماشي غير صفرو اللي تمنع فيها العومان فالشلال والواد، لكن حتى السلطات المحلية فعمالة إقليم تطوان كانت صدرات قرار بمنع العومان فمنتجع “الزرقا” الطبيعي. وجا هذ القرار بناء على محضر معاينة للجنة المختلطة للمسبح العمومي “الزرقا” بتاريخ 05 غشت 2020، لتفادي انتشار فيروس كورونا المستجد." "العومان ولا ممنوع حتى فالشلالات والمنتجعات بسباب كورونا"
"هزو رئيس الوزراء البريطاني، بوريس جونسون ، اليوم الاثنين، لوحدة الإنعاش، بعدما تزاد عليه الحال، وجاتو أعراض قوية ديال فيروس كورونا المستجد (كوفيد 19) . وكان الطبيب ديال جونسون نصحو بضرورة أنه يجي لسبيطار سانت توماس فلندن فالعشية ديال لبارح لأحد، وبات تما ليلة كاملة، قبل ما يجيوه أعراض قوية ديال الفيروس اليوم مع 7 دلعشية، ويدخلوه للعناية المركزة، لكن وضعيتو مستقرة ومافاقدش الوعي. وفاش مشا للسبيطار، طلب جونسون من وزير الخارجية دومينيك راب، أن ينوب عنه عند الضرورة. وسجل ليوم جونسون فيديو كيشكر فيها الناس اللي تهلاو وقدمو ليه العلاجات اللازمة، وعملهم الشاق وتفانيهم." "عاجل. بعد إصابتو بكورونا.. بوريس جونسون دخل الإنعاش"
"مقدم حضري ف قياة امي مقورن نواحي شتوكة، جاب الربحة لبارح الأحد 8 شتنبر، طيحو الرقم الأخضر واعتقلتو عناصر الدرك الملك. المقدم تشد  بعدما طلب رشوة 1000 درهم من مواطن باش يسكت عليه ف بناء عقار عشوائي بالمنطقة. هاد المواطن اتصل بالرقم الأخضر، واستجبات ليه النيابة العامة لي عطات تعليمات للدرك والسلطات المختصة التي حلت بعين المكان وتمكن توقيف الجاني وإيداعه الحراسة النظرية بناء على البحث الذي يجري تحت إشراف النيابة العامة المختصة." "مقدم جاب ربحة: تشد بالرقم الأخضر بسبب رشوة بـ1000 درهم"
"جزء كبير طاح من فندق “لينكون” فالجانب ديالو الخلفي، “كود” مشات باش تشوف حجم الأضرار اللي طالت لوطيل “التاريخي”، بسبب الإهمال ديالو لسنوات بلا ما يترمم أو يتصلح. وغالبا بتكليف من مجلس المدينة اللي شاد المعالم التراثية فكازا، ومنهم “لينكون”، جات شركة EL2M Resolutions باش تتفقد الأضرار، ودارت نقاشات طويلة قدام المبنى بين مهندسيها المختصين فمجال البناء، حاولات “كود” تتواصل معاهم لكن رفضو الإدراء بأي تصريح.  مجموعة من الحوانت اللي كاينة على جنب لوطيل تسدات بأمر من السلطات المحلية، وحتى محطة الطرامواي دالسوق المركزي توقفات، بحكم أنه كيمكن يزيدو يطيحو أجزاء خرا من لوطيل، وهذشي غيلحق الضرر بالتجار والمواطنين. مجموعة من التجار كاعيين بزاف بسباب إغلاق محلاتهم، وواحد من العاملين حدا الوطيل صرح ل”كود” أن هذ التجار ضايعين اللي استمر الامر هكذا، وطالبو باش السلطات تتدخل وتحيد الركام باش يستانفو خدمتهم. أما سكان المنطقة، فعبرو ل”كود” على استياءهم من هذشي، على اعتبار أن لوطيل كيشكل خطر على حياتهم. فيديو شهادات المغاربة وصور “لينكون” بعد الانهيار هنا: " "بالفيديو والتصاور. شوفو آش بقا من أوطل “لينكون” اللي طاح وها شركة البني اللي تكلفات بيه.. والمواطنين لميكرو “كود”: حنا خايفين وبغينا شي حل"
"علمت “كود”، أن عناصر الفصيل القضائي للدرك الملكي بسيدي سليمان أحالت، مؤخرا، على وكيل الملك بالمحكمة الابتدائية، متهما بالنصب وانتحال صفة طبيب بيطري. وجرى توقيف المتهم بعد إخبارية للمصالح المعنية، حول انتحال المتهم صفة طبيب بيطري وتنقله على متن سيارة نفعية والقيام بفحوصات لقطعان الماشية وتزويد الفلاحين بمنتجات دوائية." "الجدرمية طيحو طبيب بيطري مزيف دارها بالكسابة"
"“كورونا” هربات الكعبي من الصين. اللاعب المغربي اضطر للعودة إلى المغرب بسبب تفشي فيروس كورونا الجديد بصورة كبيرة في في أول بلد ظهر فيه هذا الوباء القاتل. ونشر  نجم هيبي فورتشن الصيني على حسابه الرسمي على موقع “انستغرام”، اليوم الخميس، صورة يظهر فيها برفقة أصدقائه في المغرب. وكانت السلطات الرياضية الصينية قررت، في وقت سابق، تأجيل انطلاق الدوري الصيني لتاريخ لاحق، بعد أن كان محددا له يوم 22 فبراير الجاري. يذكر أن اللاعب الأسبق لمنتخب المغرب عاد في شهر يناي الماضي، للعب مع نادي هيبي فورتشن الصيني، بعد انقضاء فترة إعارته للوداد البيضاوي." "“كورونا” هربات الكعبي من الشينوا"
"من بعد 14 شهر ديال الاعتقال لي دارو ولد سلمان لمجموعة من الامراء ورجال الاعمال، طلقات السلطات السعودية اليوم الشيخ محمد حسين العمودي رجل الاعمال لي كيملك لاسامير المغرب. وكان ولد سلمان عتاقل العديد من الامراء ورجال الاعمال بتهم الفساد، ومنهم الوليد بن طلال وأمراء كبار واحتاجزهوم ففندق كارلتون، ومن بعد داو العمودي لسجن الحائر فالرياض." "سلطات السعودية طلقات العمودي مول لاسامير من الحبس"
"صباح العيد اليوم الأحد 24 ماي الجاري، لي خرج من دارو وخالف اجراءات الطوارئ الصحية غايجيبها فراسو، تقول مصادر لـ”كود”. كولشي خدام البوليس السلطات المحلية المخازنية المقدمين اعوان السلطة، مغاديش يتفكو مع المخالفين لحالة الطوارئ الصحية، خصوصا وأنه كاينا تعليمات باش متوقع شي كارثة فهادى العواشر. الاجراءات غاتون مشددة لمنع تنقل الأشخاص، للحد من إنتشار فيروس كورونا المستجد باش متوقع الكارثة مع فرحة العيد. الأطقم الطبية غاتسهر على كل الحالات الواردة وخاص المواطنين يتعاونو ويتفهمو هاد الوضع الصعب” يقول مصدر مسؤول لـ”كود”. ذات المصدر قال بأنه “الممكن تلغا التنقل المقدمة من طرف السلطات، سواء تلك المتعلقة بالعمل أو الخاصة بإقتناء مواد أساسية، نظرا لكون جميع الإدارات أو المؤسسات متوقفة عن العمل، كما أن جميع المحلات التجارية ستكون مغلقة خصوصا في الصباح”. طبعا غاتكون مراعات الحالات الإسثنائية والخاصة، بحال التطبيب أو الدواء." "تزيار السمطة.. صباح العيد بلا خيطي بيطي: لي تشد غادي عند عائلتو ولا باغي يبارك لصحابو غايقرقبو عليه"
"علمت “كود”، من مصادر محلية، أن مستودع الأموات بالمستشفى الإقليمي الغساني بفاس، استقبل أمس الجمعة، جثة شاب في الثلاثينات من عمره، عثر عليه جثة هامدة بوادي المهراز من قبل مواطنون بالقرب من الوادي. هاد الجثة حسب مصادرنا مزال ممعروف شكون مولاها لكن البوليس مزال كيواصلو التحقيق ديالهوم اللّي طالبات بيه النيابة العامة المختصة باش يعرفو أول حاجة شكون مول الجثة ويعرفو أسباب الوفاة واش عندها علاقة بشي جريمة قتل او بشي حاجة أخرى." "جثة مليوحة فوسط واد خلعات فاسة والبوليس مزال معرفو شكون مولاها (+صورة)"
"جليلة رجعات تبرزط تامر حسني ومرتو المغربية بسمة بوسيل. الفنانة المغربية كشفت عن مرورها بحالة نفسية غير مستقرة، ملمحة إلى أن المطرب المصري من بين من تسببوا في وصولها إلى هذه الفترة الصعبة. العشيقة السابقة ديال لتامر حسني وجهت رسالة لكاع اللي ظلمها، من بينهم راجل بوسيل، و نشرت صورة للشيخ الشعراوي وعلقت: لايموت ظالم في الدنيا حتى ينتقم الله منه.    وكتبات فالستوريز ديالها على انستگرام: محتاجتكم اول مرة احس اني خايفة من كل شيء ادعولي ارتاح. " "جليلة مكتئبة ورجعات تبرزط تامر حسني ومراتو بسمة بوسيل"
"علمت “كَود”، أن مصالح الدرك الملكي بتتغير شدو مؤخرا مغتصب في العشرينات اغتصب أرملة عندها 55 عام وعرضها للاعتداء الجسدي، وسرق ليها فلوسها وزادها بتسجيل فيديو ليها عريانة في حالة غيبوبة وهددها بالقتل إذا حكات على اللي جرا ليها.. وحسب مصادر، فالضحية كتعرف المعتدي بحكم انه من سكان الدوار، جا عندها مع الليل باش يعطيها شي أمانة من بنتها.  غير حلات الباب دفعها وحيد ليها حوايجها صحة ومع المقاومة ديالها ضربها وسخفات ومارس عليها الجنس وصورها وهددها باش يقتلها.. الضحية حكات كلشي للأخت ديالها اللي نصحاتها باش تمشي للجدارمية وتشكي بيه.  " "تنغير.. الجدارمية شدّو مجرم اغتاصب مرا وشفر ليها فلوس وزادها بتسجيل فيديو وهددها بالقتل"
"اللي وقع حدا الكركرات البارح السبت من اطلاق صواريخ من قبل البوليساريو كيدخل فرغبة هاد الناس يخلقو حرب دعائية اعلامية كتوهم الناس باللي كاينة حرب فالصحرا. هاد الهدرة قالها مسؤول مغربي لوكالة الانباء الفرنسية. وفق نفس التصريح فان اللي وقع ما عطلتش حركة المرور. واوضح ان الهجوم كيدخل ف”إطار حلقة من المضايقات المتواصلة منذ ثلاثة أشهر”٬ وتوقع باللي هاد الشي غيستمر شوية الوقت حقاش الهدف ديالو٬ يخلق “حرب دعائية وإعلامية بشأن وجود حرب في الصحراء”. البارح كانت تسجيلات لشوافرية وتصريحات لمصادر من الكركرات اكدات باللي طاحو صواريخ قريبة من المنطقة. الوضع ما طوالش. بعد فترة قصيرة كلشي رجع كيف كان" "الگرگرات. مسؤول مغربي: كاينة مضايقات باش تخلق حرب دعائية وراه الوضع طبيعي"
"دقات نقابات الصيادلة ناقوص الخطر، بعدما اكتشفات بللي مخزون الكمامات الواقية من فيروس “كورونا” فالمغرب غادي وكيتقاضى، والشركات الخاصة صبحات كتستولى عليه بكميات كبيرة، باش تبيعو فالمارشي نوار بأثمنة خيالية، وهذشي حسبها “غير أخلاقي ومتاجرة حقيقية بصحة المواطنين”. وفهذ الصدد، أكد محمد الحبابي، رئيس كونفدرالية نقابات صيادلة المغرب، بللي هذ الشركات كتتحين فرصة دخول الفيروس للمغرب باش تقوم ببيع الكمامات بوحدها وتتلاعب فأثمنتها كيف بغات، “ويقدر فهذ الأثناء يوصل ثمن الكمامة الواحدة ل400 درهم”، على حد تعبيرو. وحسب تجربتو الشخصية، قال الصيدلاني، فتصريحو ل”كود”، بللي كان مولف كياخد الكمامات الطبية من نوع “fp2” بثمن 8 دراهم للوحدة، لكن مؤخرا منين تقاضاو ليه، ومشا يشري كمامات أخرى، تفاجأ بارتفاع ثمنهم من 8 دراهم حتى ل 129 درهم للكمامة الواحدة، وفاش استفسر على سبب هذ الزيادة، أكدو ليه بللي المخزون تقاضى، وأنهم شراو هذ الكمامات من المارشي نوار. المسؤول النقابي كيقول كذلك بللي هذشي كيتنافى مع القانون 17-04 اللي كيحدد أثمنة الأدوية والمستلزمات الطبية فسقف معين، وكيعطي الحق للصيادلة بوحدهم باش يبيعوهم، وماشي شركات أخرى. وتساءل الحبابي كيفاش يكون حال المواطن الفقير إلى دخل الفيروس للمغرب، ولقى الكمامات كيتباعو بأثمنة باهضة، وأكد بللي هذشي غيضر الصحة العامة فالبلاد. وللإشارة فمجموعة من الشينوا فالمغرب كانوا شراو كميات كبيرة من الكمامات الصحية، بحجة أنهم بغاو يسيفطوها لعائلاتهم فالشينوا على اعتبار أن صناعة الكمامات تماك توقفات بسبب خضوع مدن بأكملها للحجر الصحي، لكن كاين اللي كيرجح أن الشينويين شراو هذ القدر الكبير منها باش يقلبوا فيها البيع منين يدخل فيروس “كورونا” للمغرب. وكانوا صيادلة أكدوا، فتصريحات سابقة ل”كود”، أن الشينوا كايشريو من 10 آلاف حتى ل100 ألف ماسك صحي، وهذشي خلا المخزون ديال الماسكات يقلال بزاف." "شركات كتشري كمامات “كورونا” فالمغرب باش تبيعها بأثمنة خيالية.. ومسؤول نقابة الصيادلة لـ”كود”: هذي متاجرة بالصحة العامة فالبلاد"
"بحال كي كانت دارت “ماريلين مونرو” للرئيس الامريكي كينيدي فعيد ميلادو سنة 1962، وغنات ليه “هابي بورثداي ميستر بريزيدانت”، واخا كانت شابعة دوا وموحال واش عاقلة على راسها فداك اللحظة، المنتج المغربي “ريد وان” دار نفس الحاجة، وخرج اغنية جديدة  سميتها “Happy Birthday Sidna” كادو للملك في عيد الشباب اي عيد ميلادو، والكلمات ديالها كون عطينا لدري صغير فالثالث يقادهم كون كتب حسن منهم.  جمع فهاد الاغنية عدد من المشاهير المغاربة، الي بزاف منهم عبارة عن “passe-partout”،  رباعة ديال الانتهازيين فين ما درتي تلقاهم! تدارت ملحمة؟ حاضرين، دارو كوميديا ولا فيستيفال ولا اي لعبة، هما حاضرين.. گرام ديال الابداع والموهبة ماعندهومش ولكن الجبهة والسنطيحة موجودين. من بين “الفنانة” الي شاركو فهاد العمل “الفني” كاين: مومو، ليلى حديوي، راشيد علالي (راشيد شو)، سعد لمجرد، الدوزي، دنيا باطمة، أسماء لمنور، حاتم عمور، أش كاين، إيكو، الفناير، امينوكس، گاد المالح، ومرات ريد وان ليلى عزيز. " "وتگول واش المغاربة عندهم شي جين فيه الابداع.. حتى فاش كيبغيو يديرو شي لعبة كيديرو “كوبيي – كولي” لكونسيبط قديم وكيتسناو الناس تصفق وتبهر. “هابي بورثداي سيدنا” الكادو ديال “ريد وان” للملك (فيديو)"
"عبر عدد من الوزراء ف العدالة والتنمية وقادة ديال الحزب عن رفضهم التام باش يساندو أو يتضامنو مع النائبة البرلمانية أمينة ماء العينين لي نايض عليها نقاش كبير بسبب صورها بلا حجاب ففرنسا. اليوم السبت بمركب مولاي رشيد ف المعمورة كاين الدورة العادية ديال المجلس الوطني لحزب المصباح. “كود” سولات عدد من الوجوه المعروفة ف الحزب. وكولهوم أجمعوا على كلام واحد. الرفض التام للتضمان مع أمينة. وزير ف الحكومة ديال العثماني، رفض الكشف على إسمه، وقال في حديث مقتضب مع كود: “موضوع ماء العينين مخالف للضوابط والمرجعية ديالنا لي كندافعو عليها هادي شحال\و يستحيل نطاحو فهاد الإشكال والحزب واضح فهادشي”." "وزراء وقياديين فالبي جي دي لـ”كود”: ميمكنش نتضامنو مع أمينة ماء العينين.. وداكشي مخالف وماشي ديالنا"
"مهرجان سينمائي ناجح كيكون عندو توازن ففقراتو. قلب المهرجان المسابقة الرسمية اللي خاص افلامها تكون قافزة وخاص تكون فيها افلام تعرض لاول مرة باش تجلب اللي باغي يشري وخاص تكون تكريمات ديال بصاح. صورة المهرجان او التوجيهة كتكون هي الطابي روج. فمهرجان مراكش اللي غبر دورة كاملة ورجع فشل مرة اخرى فهاد الطابي روج. الطابي روج فمهرجانات ديال الصح تكون للسينمائيين والسينمائيات اللي صانعين الحدث. مرة مرة كيعرضو على شي نجم من شاو بيز يدوز. فالمغرب كلشي مقلوب. دبا وحدة بحال نور. ما عندهاش فيلم وفحياتها دارت دور صغير ففيلم اكس شمكار وكل نهار كدوز فطابي روج. رجعاتو ديفيلي. شفنا كاع حوايجها. نور تعرض مزيان. دوز كل نهار فالطابي روج اهانة للمهرجان. مرة وحدة باراكا. منها عداد. وكاينات شي نكرات بحال ليلى حديوي حتى هي كدير طابي روج. وهادا ماشي مهرجان هادا ولى شي حاجة اخرى. كيعرضو على شي فنانة ما عمرهم دارو فيلم يمكن وديما كيتبندرو. راه مهرجان السينما ماشي مهرجان التلفزيون. نجوم التلفزيون سلسلة او فيلم يجيو نهار وتكون شي مناسبة معينة ويغبرو. دابا واحد بحال سيمو بلبشير معروض واش هادا مهرجان. اش كيدير. نتبعوه واخا اللي كيكول ماشي صحيح ونقولو كيدير الصحافة واخا ماشي بصاح. فين هاد الصحافة. يعطينوها غير خدمة وحدة ديالو. اش هاد السيبة. كيعاير اللي كيدوز فالطابي روج وشكون انت. فالمغرب ما عمرك كنتي صحافي. كتقدم راسك وصافي. ما عندكش بطاقة الصحافة. فميريكان هاديك قصة اخرى. وحشم. اللي خاصو يحشم هو المهرجان اللي مشوه وكيعرض على بحال هادو. خاصو بزاف باش يولي مهرجان اللي كيدوز فالطابي روج خاصو يتساهل. لقيتو الطونوبيلات موجودين ودايرين ما بغيتو." "مهرجان مراكش الدولي للفيلم. الطابي روج للمتطفلين على السينما او كيفاش دير مهرجان وتجيب وجوه ما عندهمش علاقة بالسينما ويحولوه لديفيلي: اش كيدير سيمو بلبشير ونور والحديوي فالمهرجان"
"كشفت المعطيات الإحصائية الأخيرة، التي تضمنها تقرير مصالح الهجرة والجمارك الأمريكية، أن عدد المغاربة الذين جرى ترحيلهم من الولايات المتحدة الأمريكية ارتفع في السنة الأولى من ولاية الرئيس الحالي دونالد ترامب. وتفيد المعطيات بأن العام 2017 شهد ترحيل 67 مغربيا بسبب مخالفتهم قوانين الهجرة، مقابل 58 شخصا فقط رُحّلوا سنة 2016، العام الأخير من ولاية الرئيس الديمقراطي، باراك أوباما.  " "ترامب جرا على 67 مغربي"
"الفيسبوك ومواقع التواصل الاجتماعي تقسمات على جوج، شي مع تطبيع المغرب علاقاتو مع إسرائيل، (ولو أني ماعنديش مع هذ العبارة ديال التطبيع كتجيني بحالا مطبعين مع شي جريمة)، وشي ضد بحكم أن إسرائيل، كيف كيشوف هو، دولة مستعمرة وجات خدات للناس أراضيهم وا وا وا وكلشي عارف الفيلم وما فيه… أنا شخصيا كمحايدة، ما مع هذو مامع دوك، مشكل بحال الصراع الفلسطيني الإسرائيلي أنا كنشوف بللي ماشغليش فيه لا من قريب ولا من بعيد، وماكنحس بحتى شي قرابة كتجمعني بأي دولة من هذو بجوج، تماما بحال الحياد اللي واخداه فصراع روسيا وأكرانيا على شي جوج شبورا دالأرض، هذشي بعيد عليا وشغالهم هذوك. فالمقابل، كنشوف بأن الدولة المغربية إلى لقات مصلحتها فتطبيع العلاقة مع إسرائيل، الله يعاونها، أنا مالي؟ شكون انا باش نوافق ولا نرفض؟ وعلاش خاصني بضارورة نوض نغوت فالفايسبوك ونجتر داك الهضرة اللي سمعناها كاملين من الجزيرة، واخا عرفين ومآمنين أن هذ القناة الخوانجية ماشي غير كتزيد فيخرات، كتغرق بنادم بالأخبار المضللة وتوجهو صحا وتخليه كي البهيمة تابع جيلالة بالنافخ، ومع الشعب ديالنا يا حسرى ماقاريش وماواعيش ومافاهمش، هذشي عاد ما كيسهل عليها المأمورية.. نمشيو معاكم بعيد ونقولو أسيدي هذ إسرائيل بنت الحرام واغتصبات الناس فأراضيهم، إيوا راه هذشي شحال هذي كان جاري به العمل، وهذشي فعلا مؤسف ومؤلم، علاش الدولة العثمانية قبل ما تنهار ماحتلاتش النص الكثير من الشرق الأوسط وشمال إفريقيا وجزء كبير فأوروبا، ما سباتش وعذبات وشردات وريبات؟ علاش فاش كانو الفتوحات الإسلامية كانو الخلفاء الراشدين والأمويين والعباسيين كيدخلو على الناس بأكاليل الورود؟ وإلى جا كل واحد يرجع لأصلو وبلاصة جدودو (ولو أن إسرائيل زمنيا هذيك هي بلاصتها) راه غادي تنوض فوضة كبيرة فالعالم، ويولي شي يطحن شي، ونرجعو للمطايفات القومية والحروب بين الدول والأعراق، ونوليو براهش. أنا ماشي كندافع على إسرائيل، أو كنبرر جرائم بصح اقترفاتهم، على قلتها أو كثرتها، لا مطلقا، فنظري أي دولة فالعالم خاصها تعترف بأخطاءها ضد الإنسانية، وتعتذر، وتحترم الشعوب مستقبلا، ويعيش كلشي فسلام وطمأنينة، بعيدا عن هذ قتلني نقتلك، لكن مانساوش حتى الحركات الإرهابية اللي سوا ديزون “تحريرية” و”مقاومة للاحتلال”، وكتدعم فلسطين واخا شابعة فلوس مزيان فهذ البيعة وشرية، راه نصها حركات إرهابية، بتمويل عربي حتى هي قتلات ودمرات وخلقات الرعب فنفوس إسرائيليين عزل، منهم أطفال مازال مافاهمين والو فالحياة وماعندهم حتى شي ذنب فهذشي كامل. نكونو واقعيين.. إسرائيل راها دولة دابا، قائمة بذاتها، وكاينة ومعترف به دوليا، وفلسطين كذلك دولة كاينة ومازالة، والشعبين بجوج نهار على نهار بداو يتعايشو مع بعضهم، وينساو اللي فات من حروب ودماء سالت ومصائب كحلة، وكنشوف ممكن إلى عطاو للإسرائيل فرصة تقدر شحال من حاجة تصلح، ويتم الاتفاق على حدود الأراضي، ويعيشو الشعبين فسلام وطمأنينة، حيت نزاعات بحال هذي أكيد كتحل بالحوار والتفاوض. ودابا الواضح أن المغاربة نهار على نهار بداو يوعاو بهذ الأمور، بزاف ولاو داخلين سوق راسهم ومبعدين كرموصتهم على هذشي، وكاين فيهم اللي عاق بالإعلام الخوانجي، وولا ياخد المعلومة من مصادر أكثر ثقة، أو يزاوج بيناتهم بجوج، بمنطق وبلا عواطف أو أحاسيس قومجية." "انا كمحايدة ماشغليش فالصراع الفلسطيني الإسرائيلي.. لكن إلى البلاد لقات مصلحتها فالتطبيع شكون أنا باش نوافق ولا نرفض.. إسرائيل دولة قائمة الأركان بغينا ولا كرهنا.. وكنفضل جميع شعوب العالم ينساو اللي فات ويعيشو فسلام عوض القتيلة والحروب"
"المغنية المغربية منال بنشليخة دارت الضحك في راسها.. حطات ستوري على حسابها في أنستكَرام كتهضر فيها على الصيام وخلات الناس يطلعوها عليها. بنشليخة كتبات في الستوري: “اليوم انا صايمة، وهذا تذكير لكاع البنات والدراري لي مازال عندهم الكريدي ديال الصيام من الرمضان لي فات باش يردوه.. راه مابقى والو، كوراج”. طبعا كولشي طلعها على بنشليخة في مواقع التواصل، وقالو “واش كيسحابلها حتى الدراري كتجيهم ليغيگل؟”، باش خاصهم يردو الكريدي لي عليهم؟ " "منال بنشليخة دارت فراسها الضحك.. بغات دير الخير وتقول للناس يصومو وهما يتخلطو عليها العرارم – ستوري"
"  تشهد مدينة العيون تنظيم مؤتمر المغرب ودول جزر المحيط الهادي، بحضور 12 دولة يمثلها رؤساء حكومات ووزراء خارجية ومندوبيها بالأمم المتحدة، قصد مناقشة جملة من المواضيع المرتبطة بالتغيرات المناخية وقضايا ذات إرتباط بالتنمية الإقتصادية. ناصر بوريطة سبق ليه اكد ان الدبلوماسية المغربية تحولات فتعاطيها مع المنتظم الدولي من خلال إبراز أن الدول الإفريقية وغيرها خاصها تعبر على موقفها المؤيد لمغربية الصحرا ماشي دعم مبادرة الحكم الذاتي فقط. هاد التصريح لي قالو بوريطة خلال افتتاح إحدى القنصليات الإفريقية بالعيون ما شفنا منو والو وغا هدرة تقالت فخضم البهرجة لي كيدير فكل زيارة للعيون. بوريطو كيبيع الوهم  للشعب المغربي ولساكنة الصحرا. فين موضوع الصحرا من هاد المنتدى وفين مواقف هاد البلدان الميكروسكوبية من قضية الصحرا. هاد الزوار ما عبرو حتى على دعمهم للوحدة الترابية فما بالك بتاكيد مغربية الصحرا. جاو للعيون يديرو مؤتمر هوما لي رابحين منو كثر من المغرب لا شعب رابح لا ساكنة محلية ديال الصحرا وزايدينها بالتغيرات المناخية. لمغاربة خاصهم دفاع عن قضية وطنية ويشوفو بلادهوم متطورة وفشكل ما عندهم ما يديرو بالتغير المناخي. عيب بحال هاد المؤتمرات ديرهم الخارجية وعيب يكون ردنا على استفزازات البوليساريو ف 27 فبراير بهاد الشكل المخجل. خاص بزااااف يتبدل الى بغينا نوصلو لتسوية فقضية الصحرا وخاص بزاف ديال الناس لي بحال بوريطة يطيرو من بلايصهوم لانهم ما قدمو والو وخدمتهم مشات فقط فكراهية النسا والحقد عليهم وبدل ما يدافعو على القضية الوطنية حاربو ناس كفأة بحال شفيقة الهبطي وخلقو مشاكل داخلية فالوزارة. بحال هاد المؤتمرات راه ما كافيش فيها الرسائل غير المباشرة. خاص الديريكت كيف كان كيسوق بوريطة بالكدوب. راه كيف قلتي فالتصريحات راه خاص موقف واضح ودعم لمغربية الصحرا ماشي يجيو دول تعدادها السكاني تحت 100 ألف ولي ما عندها دور فالمنتظم الدولي للعيون ونكتافيو بالرسائل لي ما عندها حتى شي دور." "ياك بوريطة كيقول بأن الدول خاصها تعبر على مغربية الصحرا فين هاد الموضوع من مؤتمر المغرب ودول جزر المحيط الهادي"
"عبد الحكيم بنشماش، رئيس مجلس المستشارين، لي انتخبوه غير هادي يومين، فشل يدير جلسة خاصة باش يقسمو “كعكة”  هياكل المجلس، بسبب “سوء تفاهم” وقع بين أعضاء العديد من الفرق لي بغاو بلايص فكتب المجلس لي كيوفر تعويضات زاهية. مصدر من مكتب المجلس، رفض يعطي الاسم ديالو، قال للصباح :”واحد المستشارة رفضات توقع فلائحة الفريق ديالها الا بعد حصولها على تعويض مالي محدد ف50 مليون  مقابل السماح لزميلها بالاستمرار في المكتب." "“البيع والشراء” فمناصب مجلس المستشارين:ها شحال طلبات مستشارة باش تتنازل على منصب"
"كشفات دراسة ميدانية دارها المعهد المغربي لتحليل السياسات على فيروس “كورونا” المستجد، بللي 96 فالمية من المستجوبين خايفين لا ينتشر الفيروس فالمغرب، 3 فالمية منهم ماخايفينش، و1 فالمية فقط اللي كَاع ما مسوقين. الدراسة، اللي دارت على عينة من 2470 شخص، كشفات بللي 58 فالمائة من العينة المستجوبة دايرين ثقتهم في جهود الحكومة لمحاصرة وباء “كورونا”، و74 فالمائة قالو بللي مكايثيقوش فقدرة المستشفيات المغربية على مواجهة آثار الفيروس، مقابل 26 فالمية اللي ثايقين فقدرتها على علاج المرضى المصابين بيه. وأكدو 81 من المستجوبين بللي خايفين لا يتقاسو بالفيروس، وبزاف منهم ملتزمين بنصائح وإرشادات وزارة الصحة، وعلى هذشي 91 فالمية ملتزمين بغسيل اليدين، و82 تفاداو الخروج من البيت إلا للضرورة، و12 فالمية فقط اللي لبسو الكمامات الطبية. بالنسبة للقرارات اللي تاخداتها الداخلية، 100 فالمية من المستجوبين عاجبهم قرار منع التجمعات الكبيرة ومنع السفر، 99 متفقين مع قرار توقيف الدراسة، و90 فالمية عاجبهم قرار إغلاق المساجد. الخوف والقلق خلا المستجوبين كذلك مايفكروش فالسفر فحالة ما تفشى الفيروس، حيت 88 فالمية منهم مكايفكروش فالسفر من المكان اللي ساكنين فيه، و12 فالمية فقط اللي قالو بللي كيفمرو يمشيو لمدينة خرى أو قرية إلى وقع هذشي. وبالنسبة للكمية ديال المشتريات اللي كيشريو كل يوم، أكدو 84 فالمية من المستجوبين بللي ماتغيراتش العادة الشرائية ديالهم على المعتاد، و16 فالمية صرحو بللي شراو أكثر من المعدل العادي، 93 فالمية خدام المواد الغذائية، 70 فالمية مواد التنظيف، 28 فالمية شراو الأدوية. والمستجوبين بينو على اهتمامهم بمعرفة آخر مستجدات انتشار الفيروس، 48 فالمية منهم قالو بللي كيتابعو انتشارو لحظة بلحظة، 44 فالمية كيتابعو الانتشار ديالو بشكل يومي، 7 فالمية كيتابعو الأخبار بشكل متقطع، واللي مكايتابعو والو كيشكلو 1 فالمية. وبخصوص للإرشادات اللي خاصهم يتبعوها باش مايتنشرش المرض، ف88 فالمية خداوها من الأنترنت، 68 من وزارة الصحة، 11 فالمية من أطباء، و5 فالمية من صيادلة، و19 فالمية من الأصدقاء." "دراسة: 96 فالمية دالمغاربة خايفين من تفشي فيروس “كورونا”.. و74 فالمية متايقينش فقدرة المستشفيات المغربية فمواجهتو"
"عاشت مختلف الأجهزة الأمنية بمدينة العرائش، اليوم الأربعاء (8 نونبر 2017)، حالة استنفار قصوى، بعدما هدّد شخص تظهر عليه علامات التطرف بتفجير حانة بعد 24 ساعة في حالة عدم إغلاقها. وحسب ما أفاد به موقع “العرائش24″، فإن صحاب الفندق التابع للحانة قام بتقديم شكاية في الموضوع للسلطات الأمنية، التي تعاملت مع التهديد بشكل جدي، حيث تم إستنفار جميع الأجهزة الأمنية بالعرائش." "ومال هاد لعرايش مع البوطات والتفرگيع؟. سلفي يهدد يتفجير حانة وسط العرائش"
"ذكرت قناة «تي إن تي» سبورت الأرجنتينية، أن نجم برشلونة، ليونيل ميسي، سدد قيمة الكفالة المالية من أجل خروج زميله السابق البرازيلي رونالدينيو من سجن باراغواري هو وشقيقه، بعد اتهامهما في قضية تزوير بعد دخولهما البلاد بجوازي سفر مزورين. وأوضحت اليوم الأربعاء، أن الكفالة المالية البالغة 1.6 مليون دولار، تم سدادها بواسطة أحد البنوك في مدينة برشلونة، وتشير إلى أن ليونيل ميسي هو من قام بهذه الخطوة، تقديراً لرونالدينيو. وكان القضاء في باراغواي وافق على خروج رونالدينيو من السجن بكفالة 1.6 مليون دولار، تم إيداعها من بنك التنمية الوطني مع تحديد إقامتها." "ها شحال ديال الفلوس خلص ميسي على رونالدينيو باش يخرج من الحبس"
"عشاق كرة القدم فالمغرب بداو كيتسائلو على هوية البلد الي غتصوت ليه إيران لاستضافة مونديال 2026، بعد قطع الرباط علاقتها الدبلوماسية مع طهران. المغرب كيتنافس مع الملف الأمريكي الثلاثي المشترك بين الولايات المتحدة الأمريكية، والمكسيك، وكندا. ووذكر موقع “روسيا اليوم” أنه بعدما أكدت تقارير إعلامية مغربية فوقت سابق أن إيران غتمنح صوتها للمغرب، دابا كاينة علامة استفهام حول مصير الصوت الإيراني. وبعض خبراء كرة القدم، كيتوقعو في ظل الأزمة الإيرانية المغربية الأخيرة، أن  إيران غادي تمتانع على التصويت الي  غيتعقد في موسكو في الـ13 من يونيو المقبل.  " "بعدما قطع المغرب علاقتو بها.. لمن غتصوت إيران لاستضافة مونديال 2026؟"
"حذر رئيس الحكومة، سعد الدين العثماني، اليوم الإثنين بمجلس النواب، من تبنّي الأخبار الزائفة والمقولات المضلّلة حول قضية الصحراء، داعيا إلى ضرورة الانتباه إلى خطورة الحرب الإعلامية، التي يخوضها خصوم المغرب ضد وحدته الترابية. وأشار رئيس الحكومة، خلال جلسة المساءلة الشهرية لرئيس الحكومة بمجلس النواب، إلى أنه يتم أحيانا تبني بعض المقولات الزائفة، التي تؤدي إلى الهزيمة النفسية، مضيفا: “قضيتنا مربوحة لأنها قضية حق وإجماع وطني و تلاحم شعب وملك ونخب سياسية ونحن في انتصار مستمر في قضية الصحراء”." "الحكومة: قضية الصحرا مربوحة وحذاري من الحملة الإعلامية لي كيخضوها خصوم المغرب"
"مثل أمس الثلاثاء مواطن مغربي يدعى بوجمعة ويبلغ من العمر 42 سنة، ويعمل كسائق لشاحنة مغربية للنقل الدولي، بعد اتهامه بقتل طالبة ألمانية السنة الماضية بعدما اغتصبها. وحسب وسائل إعلام إسبانية، فالمتهم إستجاب للضحية التي كانت على قارعة الطريق تستوقف المركبات لإيصالها، لكنه سيعمد لاحقا إلى ضربها بعصا وإغتصابها، وبعد وفاتها نتيجة الضرب أشعل النار في جثتها وتركها بالقرب من إحدى محطات الوقود. وكشفت جريمة المتهم، بعدما قام شقيق الضحية بإبلاغ الشرطة عن عدم تمكنه الاتصال بشقيقتها التي أمدته بترقيم الشاحنة عبر الواتساب، فور ركوبها مع الظنين، حيث تمكنت الشرطة من توقيف المتهم الذي اعترف لهم بتفاصيل الجريمة. ويواجه الظنين جريمة قتل من الدرجة الاولى، والتي تبلغ عقوبتها خمسة وعشرين سنة حسب القانون الاسباني، بالاضافة إلى تهمة الاغتصاب." "مغربي أمام العدالة الاسبانية بعدما حرق بنت ألمانية بعد اغتصابها"
"تكتشف فالمغرب نوع جديد ديال السحالي البحرية يدعى “بلوريدينس سيربينتيس”، الشي اللي كيخلي المغرب جدير بأخذ لقب “جنة علماء الحفريات”. وتكتشفات هذ السحلية من طرف فريق من الباحثين فالمغرب وفرنسا والنكَليز، فدراسة نشراتها المجلة العلمية “كريتاسيوس ريسورش”. وهذ النوع الجديد من “الموزاصوريات المغربية” توصفات على أساس جمجمتين كاملتين وفكوك موثقة، وخاصياتها المورفولوجسة مبنية على تشريح الجمجمة. وتم اختيار اسم “بلوريدينس”، حسب الدراية، “حيت الفك العلوي طويل وفيه صف من السنان الصغيرة والمسننة بحال سنان الثعابين”. وزادت الدراسة أن العيون الصغيرة ديال “بلوريدينس سيربينتيس” كتبين ان الرؤية ديالو ضعيفة، بحيث كان كيعتمد على حواس خرى بحال اللمس والاستقبال الكيميائي للبحث عن الطعام. وفهذ الصدد، قال نور الدين جليل، أستاذ في مركز أبحاث علم الحفريات، التابع للمتحف الوطني للتاريخ الطبيعي فباريس، أن هذ النوع الجديد كيتميز بتوفره على عدد كبير من الأسنان قد يصل إلى 28 سنا فالفك السفلي وبصغر حجمها وحدتها اللي كتذكر بسنان الثعابين. وكيتميز هذ النوع من “الموزاصوريات الهاليسورين”، كيف قال فتصريح ل “لاماب”، بحجمو الكبير اللي واصل ل10 متر، وعيونو الصغيرة. وهذي ماشي أول مرة كيتم فيها اكتشاف موزاصوريات بالمغرب، حيت غير فيناير اللي فاتد اكتشف فريق دولي من الباحثين نوع جديد من السحالي البحرية بالمغرب، سماوها “كزينودينس كالمينشاري”، كانت كتعيش فالعصر الطباشيري من 72 حتى ل66 مليون عام." "المغرب جنة لعلماء الحفريات.. اكتشاف نوع جديد من السحالي البحرية"
"محمد المديمي رئيس المركز الوطني لحقوق الإنسان، كشف في تصريحات صحفية أن الهاكر أسامة المتهم بالبيراطاج ديال حساب الناس فملف “حمزة مون بيبي” أكد أن ايمان باطمة الاخت الصغيرة ديال دنيا وابتسام حتى هي متورطة. وااف المديمي أن الهاكر أسامة أكد قدام المحكمة أن المغنية دنيا باطمة كانت كتعطيه الأوامر باش يقرصن الحسابات الانستكَرامية ديال الناس، وأن حتى ختها الصغيرة متورطة مع هاد العصابة المتخصصة في الابتزاز والتشهير والسب والقذف.  ولحد الان مازال دنيا باطمة متابعة في حالة سراح هي وختها ابتسام بعدما خلصو كفالة ديال 80 مليون وتمنعو يخرجو من المغرب وتحيدو ليهم الباسبورات. وفي اكثر من مرة، أكد المديمي لي فركع هاد القضية ووصلها للرأي العام أن الاخوات باطمة متورطات، لكن الكلمة الأخيرة كتبقى للقضاء." "قضية حمزة مون بيبي.. خت دنيا باطمة الصغيرة حتى هي متورطة مع العصابة -فيديو"
"فمدينة الداخلة كاين نوطير جا للمدينة ودار مكتبو ومخدم ناس المدينة. قبل كان تحفيظ العقود وتسجيلهم كيديروه بشكل كبير العدول. دابا بدات الفوضى باش العقار تحرك. ناضو نوطيرات من مدن اخرى خاصة الرباط او كازا هما للي كياخدو مارشيات. اخر هاد الشي شي ودادية ديال رجال الشرطة شي مستفدين ماشي كلهم جابو نوطيرة من تمارة.  اللي وقع هو كاين ملف داز عند نوطير الداخلة وعند نوطير تمارة.  دابا هاد النوطيرة باغية تمتع براحة الرباط وتمارة والكونفور اللي كاين تماك وتخدم فالداخلة اللي ما عندها علاقة بيها. هي من مدايتها لراسها كانت تقول مادام كاين نوطير فالجنوب ما نقربش ليها. اللي غادي يوقع من غير المشاكل هو نوطير الداخلة يجمع مكتبو ويمشي لاكادير او كازا او الرباط ويخلي لمدينة بلا موثق. " "وهادي ما عندها معنى. كيفاش فالداخلة موثق وودادية دالبوليس مشات تعامل مع نوطيرة من تمارة "
"علمت “كود”، من مصادر خاصة، أن الملك محمد السادس غادي يترأس مجلس وزاري، يوم غد الأربعاء بالقصر الملكي بالرباط. وتوقعت المصادر نفسها ل”كود” أن يناقش المجلس الوزاري ميزانية ديال الدولة المعتمدة فالمشروع ديال قانون المالية ديال سنة 2019. ويأتي انعقاد هاد المجلس الوزاري المرتقب يوم واحد قبل انعقاد المجلس الحكومي اللّي يقدم فيه بن شعبون وزير الاقتصاد والمالية عرض مطول أمام الحكومة حول الإجراءات التحضرية لإعداد مشروع قانون المالية." "محمد السادس غادي يترأس مجلس وزاري وها وقتاش كاين"
"انتقذت نبيلة منيب، الأمينة العامة للحزب الاشتراكي الموحد، بشكل قوي، الخطاب الملكي بمناسبة الذكرى الـ20 لعيد العرش. منيب قالت في تصريحات لـ”كود”، أن عشرين عام دازت بسرعة وبعض الآمال خلقتها خصوصا مكاين لا هيئة الانصاف ولا مصالحة ولا قانون الأسرة ولا الاوراش الكبرى التي انطلقت في البلاد. وقالت منيب: “ما آراه اليوم هو  لا زالت المكبلات التي تكبل طريق المغرب الحر لا زالت قائمة وخاصنا انديرو اختيارات ديمقراطية لبلادنا ونحافظو عليها، وكيبان ليا انه هناك فشل ذريع وهاد الخطاب اللي جا اليوم كيقول انه سنتبى نموذجا آخرا يقر بالفشل لكن يقول في نفس الوقت سنتخلق له لجنة. وما شي آن الآوان باش تكون عندنا حكومة كتحكم وهذا هو اللي خاصو يكون ماشي لجنة . اللجنة غادي تكلف مناصب وغادي يقدو رواتب عالية ولم نصل إلى اي شيء”. وأضافت قائلة: “عندنا عدد ديال اللجن هي موجودة ومجالس دستورية منها المجلس الاقتصاد الاجتماعي اللي علاش ميقدرش يساهم في استشارة وازنة وبإشراك ناس مختصين. وأظن ان هاد العشرين عام ضاعت والمؤشرات الماكرو اقتصادية وصلات لـ2 في المائة ومعدل النمو هو 3 تقريبا وعلى الأقل جوج نقطات ناقصة على الدولة المشابهة للمغرب”. القيادية البارزة فالحزب الاشتراكي الموحد هضرات على الشغل وقالت على أن نسبة العطالة في المغرب وصلت إلى 10 في المائة و43 في المائة من الشباب عاطل وسط المدن و70 في المائة من خريجي الجامعات هم عاطلون، ونسبة التشغيل فالبلاد هي 35 في المائة، في حين ان الدولة الناهضة كتكون فيها على الاقل 65 في المائة. واعتبرت منيب أن هاد المؤشرات راجعة إلى الوراء والمكبلات هي غياب الديمقراطية واستشراء الفساد الذي يضع فرص التنمية، مضيفة بالقول: “الخطب الملكية كولها كتجي فيها أمور جيدة لكن مع كل الأسف لا تطبق. واليوم نعيش في جو بئيس جدا ولا يشجع لا على الاستثمار ولا على العمل وخاص مناخ العمل ومزال كاين الظلم وضرب الحريات”. وتابعت: “خطاب كان خاصو يقول فيه انه سيتم الافراج عن كل المعتقلين ديال حراك الريف وتفرح العائلات وتفرج الدنيا ونقولو ربما غادي انديرو لجن اللي غادي تنتظر فكل جهة باش تعطي مقومات ديال النهوض. والجهوية حطوها ومطبقوهاش وبغينا مغرب الجهات”." "خطاب عيد العرش.. منيب لـ”كود”: 20 عام ضاعت لينا والخُطب الملكية كتجي لكن لا تطبق وكنعيشو جو بئيس جدا والخطاب كان خاصو يعلن فيه عن إطلاق معتقلي الريف"
"واش الديمقراطية عمرها كانت مطلب شعبي عند المغاربة؟ فكاع الإحتجاجات لي دارو المغاربة عبر تاريخهم الحديث كانو المطالب ديما خبزية، بنادم باغي غير يعيش وياكل القوت ويتسنى الموت، الديمقراطية كانت مطلب بالنسبة للناس لي مدورة الصرف واكلين شاربين مقريين ولادهم ولادهم فمدارس مزيانة، مثقفين والكونجي كيدوزوه برا، هادو حيت ضمنو ضروريات العيش الكريم هوما لي كانوا من ديما كيطالبو بالديمقراطية وطبعا متمركزين فالمدن الكبرى، من غير هادو كانو المؤدلجين والإسلاميين كيطالبو بيها حيت بالنسبة ليهم راها وسيلة للوصول للحكم وباش يوليو تعبير على إرادة الشعب، وداك الساعة يتحولو من الهامش للمركز ويوليو من هادوك الديمقراطيين لي دويت عليهم قبل. فالمغرب بزاف ديال بنادم راه باقي مكيعيش أصلا، غير كيتزاد وكيبقى دافع الكروسة حتى يموت فنفس الدائرة، بحال هادو كيطالبو بالحياة هي اللولة بعدا عاد يولي عندهم هاد الترف ديال المطالبة بالديمقراطية، باقي ناس كيطالبو غير بالطريق وقنطرة ولما والضو مدرسة سبيطار، أراضي الرعي، الحماية من الحلوف، حقهم فأرضهم، جامعة طوبيس، مطالب بسيطة وتقدر تبان غريبة كاع خصوصا الى شفتي الفرق بين الشريط الساحلي طنجة كازا وقارنتيها بالمدن لي كاينة فالأطلس مثلا غادي بانليك راه كاين مغربين، مغرب عندو كولشي وكيطالب بالديمقراطية ومغرب معندو تاحاجة كاين لي كيطالب غير بخشب التدفئة، هاد الدراوش والبسطاء هوما لي كيهدرو لخريين بسميتهم فالمركز وكيقدمو راسهم كمدافعين عليهم وباغين مصلاحتهم ولكن هوما مكيعرفوهمش حتى فين جاو. فمصر شفنا هاد اليوماين إحتفاليات معادية للديمقراطية دايرينها ناس بسطاء كارهين الثورة وشنو جا من وراها، وباغين يرجع الإستقرار وحكم الفرد الواحد ذو الهدف الواحد، وكذلك كنشوفو فالمغرب ديما حتى حد مكيطالب بالديمقراطية فشي إحتجاج شعبي خارجين فيه المغاربة ( ماشي المسيرات ديال المناضلين)، الناس كتخرج كتطالب بشنو خاصها داك الساعة وكتطلب من سيدنا يتدخل ويشوف من حالها ويدير حل للموشكيل، وهنا كيبانو أن هاد الناس ماشي أغبياء أو بدون وعي سياسي بل العكس، الغباء وقلة الوعي السياسي هو تطالب بالديمقراطية ونتا كتشوف نمادج ديال دول زادت القدام ووصلات لمصاف الدول العظمى غير بحكم الفرد الواحد والحزب الواحد والفكر الواحد، فبعض الحالات الديمقراطية راه معيق للتقدم وكنظن هادي هي حالتنا." "فالمغرب بزاف ديال بنادم راه باقي مكيعيش أصلا، غير كيتزاد وكيبقى دافع الكروسة حتى يموت فنفس الدائرة، بحال هادو كيطالبو بالحياة هي اللولة بعدا عاد يولي عندهم هاد الترف ديال المطالبة بالديمقراطية"
"من بعد نبيل السباعي، ولد الرباط لي كان كيشبه للملك محمد السادس وتحكم عليه بثلاث سنوات، قبل ما يخرج في 2017، بان واحد جديد.  هاد السيد الجديد داير نفس لحسانة ديال الملك، وكيلبس بحال الكوسطار ديالو والطربوش، ونفس ال”monture” ديال نظاظر الملك.  السيد كيبان أنه معجب بالستيل ديال الملك، ومهتم بالتفاصيل… وكيتلاقا مع الناس فشوارع الرباط وكيتصورو معاهم." "شبيه جديد ديال محمد السادس في الرباط – صورة"
"نايضة في بريطانيا بعدما كشفات بنت عندها 13 عام تعرضها للاستغلال الجنسي والاغتصاب لمدة 7 سنين على يد كَروب ديال الرجال فيه 29 واحد. صحيفة “ديلي ميل” قالت أن هادشي وقع ما بين 2003 و2010، وديك الوقت كان عمر البنت ما بين 13 و20 عام. المجرمين اللي متورطين كاتتراوح أعمارهم ما بين 35 و65 عام، وغادي تبدا المحاكمة ديالهم الشهر الجاي." "بريطانيا.. 29 مجرم تعداو جنسيا على بنت صغيرة و كانو كايغتاصبوها لمدة 7 سنين"
"قال القيادي الحركي والوزير السابق محمد أوزين، تعقيبا على التسجيل الصوتي الذي نشرته “كود”، اليوم ويتحدث فيه أوزين عن أمزازي، أن مسربي التسجيل أخرجوه عن سياقه تماما. وزاد أوزين في تصريح خص به “كود” :” لبارح كان عندنا نقاش فمجموعة الواتساب الخاصة بالحزب حول التعليم، وتحدثنا أنه ماكاينش رؤيا واضحة للتعليم وهادشي غايتحاسب عليه الحزب لاحقا، لذلك كنا كنهضرو فهاد السياق”. وأضاف أوزين “ديك لي قالوا الهضرة ديال أني طلبت خدمة من أمزازي هادشي ماكاينش منو، وأنا كنتحدى أمزازي يخرج ويأكد أني طلبت منو شي خدمة أو تعيين شي صديق ديالي، وكنتحدى أي أستاذ يبين أنه اليوم كاينة شي رؤيا واضحة للتعليم، هادشي كيضر بالقطاع لي محسوب اليوم على الحركة الشعبية، وقبل ما تحسب علينا هاد الاخطاء خاصنا نحاسبو الوزير”. هذا وكانت “كود”، قد انفردت بنشر تسجيل صوتي لأوزين يهتجم فيه أمزازي وزير التعليم، وهو التسجيل الذي أحدث ضجة على مواقع التواصل الاجتماعي. " "اوزين ل”كود” : التسجيل الصوتي خرجوه مسربيه عن السياق ديالو وكنتحدا امزازي يقول أني طلبت منه خدمة"
"بنعرفة والحكومة ديالو ممسوقاش كاع للحوار الاجتماعي اللّي اطلب الملك بالتسريع ديالو فخطابو الأخير. الملك كان أكد أن”الحوار الاجتماعي واجب ولا بد منه، وينبغي اعتماده بشكل غير منقطع ودعا الحكومة باش تجمع النقابات وتتواصل معاهوم بانتظام”. لكن هادشي مكاينش على أرض الواقع. “كود” دارت اتصالات مع عدد من القادة داخل النقابات الأكثر تمثيلة. خديجة الزومي القيادي البارز في صفوف حزب الاستقلال مني وسلاتها “كود” على مصير الحوار الاجتماعي بدات كتضحك وقال أنه “مكاين حتى شي حد كيهضر عليه”. وزادت المرأة الحديدية داخل نقابة الاتحاد العام للشغالين بالمغرب، الذاع النقابي لحزب “الميزان”، قائلة: “الحوار الاجتماعي خرج ومرجعش ويلا كان الحوار خاصو يكون منطقي والزيادة فالأجور تكون منطقية ماشي داكشي اللّي قالو لينا قبل”." "فين وصل الحوار الاجتماعي اللّي طلب الملك بالتسريع ديالو.. الزومي لـ”كود”: مكاين حتى شي حد كيهضر عليه وخرج ومرجعش"
"علمت “كود”، من مصادر خاصة، أن مصالح ولاية أمن فاس، تمكنت، خلال الساعات الأولى من صباح اليوم الإثنين، من إيقاف ثلاثة أشخاص للاشتباه في علاقتهم بالخلية الإرهابية المفككّة الأخيرة من قبل المكتب المركزي للأبحاث القضائية بحي سيدي بوجيدة. ووفق ما كشفت عنه المصادر نفسها، لـ”كود”، فإن المعنيين بالأمر تم إيقافهم بأحياء عين هارون وزواغة العليا وسيدي بوجيدة.كما تم أيضا توقيف عدد من المتطرفين بمناطق تابعة لولاية جهة فاس مكناس، من بينهما منطقة مولاي يعقوب وعين الشقف وتاونات وصفرو." "البوليس طارو على داعشيّين بجهة فاس مكناس"
"بعض الناس ماكيفكروش في عواقب شي أمور تقدر كتبان ليهم بسيطة و اللي العقاب ديالها كايكون كبير. في بريطانيا، البوليس شدو فرملية بعدما تأكد أنها شفرات كارط كَيشي ديال مرا (83 عام) ماتت بسباب تداعيات إصابتها بكورونا، فـ يناير الفايت، وشرات بيها المونادا والفانيد من الماكينة اللي كاتكون وسط الصبيطار. من بعد دوزوها بوليس “ويست ميدلاندز” لمحكمة “برمنكَهام كراون” للنظر في قضية السرقة. وحسب مابان ف كاميرات المراقبة، خدات هاد الفرملية، للي سميتها عائشة بشارات، وفي عمرها 23 عام، لاكارط ديال المرا اللي ماتت وشرات 6 ديال اللعيبات في دقة وحدة. الفرملية حاولات تشري من جديد بلاكارط لكن لقات أن عائلة المرا اللي ماتت بلوكاوها، ودابا شدوها واعتارفات بأنها شفرات، وغادي تدوز عام ونص ديال الحبس." "فرملية شفرات كارط كَيشي ديال مرا ماتت بسباب كورونا باش تشري المونادا!"
"أسدلت غرفة الجنايات الابتدائية بمحكمة الاستئناف في مدينة الرباط، أمس الإثنين، الستار على القضية التي توبع فيها شخص من أجل “اختراق وعرقلة الموكب الملكي”، وهي القضية التي تعود إلى افتتاح الملك محمد السادس للبرلمان. وعلمت “كود”، من مصدر مطلع، أن المعني بالأمر الثلاثيني، حكم عليه بسنتين حبسا نافذا، بعدما تم توقيفه وهو بصدد اختراق الموكب الملكي، حيث حاول هذا الأخير الوصول إلى سيارة الملك من أجل استعطاف الجالس على العرش لمساعدته في إنقاذ أسرته. وصرح هاد السيد مني شدوه البوليس أنه كان باغي يستعطف الملك باش يعاونو على دواير الزمان حقاش عايش ظروف مالية صعبة بزاف." "ها شحال ديال الحبس باش تحكم واحد اخترق الموكب الملكي"
"الرجاء الرياضي قرر يكري كار في لومباشي من أجل تأمين تنقلاتهم من ملعب التداريب وأثناء توججه كذلك إلى الملعب الرسمي اللي غادي يحتضن الماتش غدا السبت كونتر تي بي مازيمبي برسم إياب ربع نهائي كأس دوري ابطال افريقيا. هاد الخطوة جات من بعد مشاكل كثيرة عاشها الرجاء منين واحه فيتا كلوب الامونگولي في دور المجموعات، خاصة بعدما طاحت الحافلة اومبان ووضعت اللاعبين والمسؤولين في ارتباك كبير. الرجاء البيضاوي استعان كذلك بالأمن الخاص لحماية لاعبين في لومباشي، خاصة بين مولانكو، اللي عندو مشاكل كثيرة مع فريقه السابق مازيمبي. الرجاء سبق ليه ربح مازيمبي بجوج لزيرو فالماتش الذهاب اللي جمع الفريقين بملعب مركب محمد الخامس في الدار البيضاء." "باش يتفادى مشكل فيتا كلوب الرجاء كرا كار فلومباشي وأمن خاص لحماية لاعبيه"
"البارح المركز السينمائي المغربي “CCM” علن على خبر عرض مجموعة من الأفلام المغربية الطويلة ابتداء من اليوم، وذلك كنوع من التشجيع على البقاء في الدار، بعدما سدو السينمات وتم الغاء المهرجانات بسبب جائحة كورونا. ومن الاعلان على هاد المبادرة، السيت طاح ومبقاش باغي ينوض بسبب الضغط الكبير لي عليه، والناس ماقدروش يتفرجو، الزيارات غادي يكونو كثار خصوصا أن قائمة الأفلام فيها أشرطة جديدة وباقة في سينما. غير هو الواحد خاص يكون قد فمو قد دراعو، ماشي في الأخير يولي هو الفراجة، حيت سيت مطالعش نهائيا، وكان ممكن يدير الاحتياطات اللازمة باش يضمن الفرجة للجمهور." "السيت ديال CCM مبقاش خدام من نهار علن بداية عرض الأفلام السينمائية المغربية"
"علمت “كود”، أن مسؤولين بوزارة الداخلية والدرك الملكي والقوات المساعدة عقدوا، خلال الأيام القليلة الماضية، اجتماعات ترأسها والي الجهة، من اجل تدارس ارتفاع عمليات التهجير السري بين المغرب والشواطى الإسبانية في الأشهر الماضية. وتم خلال الاجتماعات مناقشة حلول عملية لمواجهة مافيات الاتجار في البشر والهجرة السرية، التي شهدت تصاعدا في معدلاتها، بسبب استقرار الأحوال الجوية." "الحريگ داير روينة. اجتماعات ماراطونية بين مسؤولين في الداخلية والجدرامية والقوات المساعدة"
"كسيدا تسببات لبارح فالليل فاحباط عملية تهريب كبيرة ديال المخدرات، لحمولة وصلات لخمسة طن و450 كيلو. وقالت مصادر محلية، أن سيارة لنقل البضائع من نوع فولغزفاغن، دارت كسيدا فأحد الاحياء الهامشية، ما تسبب فعطلها وماقدرش الشيفور يديماريه فهرب وخلاها، ومن بعد جات عناصر الصقور اللي لقاو لحشيش كيستناهم فوسط السيارة. " "كسيدا فرشات تهريب 5 طن ونص دالحشيش فالناظور"
"أعلنت وزرارة القصور الملكية والتشريفات والأوسمة، أن الملك محمد السادس، سيوجه خطابا للبرلمان، بمناسبة افتتاح الدورة الأولى من السنة التشريعية الخامسة من الولاية العاشرة. هاد المرة غايكون الخطاب عن بعد، وغايتم بثه من القصر الملكي بالرباط ابتداء من الساعة الرابعة من زوال يوم الجمعة. وجاء في بلاغ وزارة القصور الملكية ؛”أخذا بعين الاعتبار للتدابير الاحترازية التي أقرتها السلطات العمومية، بتوجيهات ملكية سامية، للحد من انتشار وباء كوفيد 19، سيوجه الملك خطاب الافتتاح من القصر الملكي العامر بالرباط، وسيتم نقله مباشرة داخل قبة البرلمان، ويبث على أمواج الإذاعة وشاشة التلفزة، ابتداء من الساعة الرابعة من زوال يوم الجمعة”." "وزارة القصور الملكية: الملك غايفتتح البرلمان عن بعد والبث المباشر غايكون من القصر فالرباط"
"دراسة أسترالية في جامعة ملبورن وضحات أن الموسيقى كتفيق خلايا الدماغ مزيان وكتأثر ايجابا على أدائها في النهار عوض صونيط الجرس ديال المنبه. وبينات الدراسة أن الناس لي كيفيقو على صوت إنذار حاد بحال التصفار، كيكون عندهم مزاج مخربق في النهار. ولاحظ الباحثون أنه ملي كيكون صوت التنبيه قوي وصاخب كيوقف العقل ملي بنادم يالله كيفيق من النعاس. في حين صوت لحن أغنية كيعاون على الانتقال دقة دقة من حالة النوم إلى اليقظة." "دراسة: الموسيقى كتفيق العقل مزيان.. وصوت المنبه المجهد كيوقف الدماغ"
"توقعت مصادر “كود” باللي غادي يكون تمديد لجوج مدراء مواقع وشي وحدين خراين تشدو فقضية ابتزاز ملياردير عا تا جا اسمو احمد الطرمباطي ليلة الثلاث اللي فات. هاد التمديد وفق مصدر “كود” عندو علاقة باللي البارح الفرقة الوطنية للشرطة القضائية سمعات لعدد من رجال الاعمال تجبدو فالتحقيقات. اليوم فالصباح غادية تكون مواجهات بين هادو اللي قالو باللي تعرضو للابتزاز وبين هادوك المتهمين بالابتزاز.  دابا كلشي بريء. يقدر يكون شي وحدين من اللي مشدودين يخرجو براءة. دابا غير اتهامات. كلام ضد كلام فانتظار الادلة المادية اللي غادية تبان فالتحقيقات. دابا لحد الان اللي متهمين كاين مدير موقع “علاش تيفي ” اسمو القاسمي وكاين حاتم حجي اللي عندو “لونكيط” وشي وكالة واخرين. يمكن الاستماع يشمل بالاضافة الى رجال الاعمال عليهم شي مسؤول امني ومسؤولين قضائيين كلهم تجبدو فالتحقيقات وكانت عند بعضهم علاقات قوية بهاد الجوج.  هاد حجي مع القاسمي كانو دارو داك الفيلم الشهير ديال ولد الكرية =واحد من مغني اغنية عاش الشعب=. مشاو عندو وصور فيديو فيه قال ولد الكرية باللي نادم ووو . وعطاو بلا حيا بلا حشمة هاد حجي وثيقة فيه باللي تم اعتمادو مراسل لوكالتو ففاس وعطاه رخصة باش يصور. هنا ما شفنا لا النقابة لا المجلس الوطني للصحافة لا النقابات الاخرى للصحافيين كتحج على هاد الشي. طبعا حتى الدولة سكتات على هاد الضصارة على مهنة الصحافة. فالفيديو الشهير كان ولد الكرية جالس بين حجي والقاسمي. بجوجهم عندهم بطاقة الصحافة. المجلس الوطني للصحافة قال ل”كود” باللي خداوها حقاش كانت عندهم الشروط القانونية. عندهم الحق. خاص تطبيق القانون. حتى اليوم مازال غير متهمين القضية تخلطات. واش قضية عادية ولا حروب بالنيابة بين القضاة او حروب بالنيابة بين اجهزة فالدولة. ايلى النيابة العامة بغات التحقيقات تمشي حتى اللخر راه صحاب الفرقة الوطنية عندهم التجربة والحرفية باش يمشيو بعيد.
وفق مصدر “كود” فمن بين اللي استامعو ليهم محمد بودريقة رئيس الرجاء السابق اللي قال باللي تعرض لابتزاز. طلب منو واحد من المعتقلين ابارت اييه شقة باش ما يبقاوش يكتبو على قضية النوطيرة اللي دخلات الحبس وكانت على خلاف معاه. 
كاين كذلك بالاضافة الى الطرمباطي اللي عطاهم  وفق مصادر “كود” كثر من 80 مليون. باش دار الفخ كان عطاهم شي عشرين مليون٬ كاين رجل الاعمال الجامعي اللي عندو العقار فكازا. هادا كاين اخبار كتقول باللي داو ليه اكثر من 120 مليون. هادي غير تهم مازال التحقيقات تبين اش وقع بالضبط.
كاين رجل اعمال كيخدم فالعقار كانو داو ليه تقريبا 16 مليون سنتيم باش ما يبقاوش يخرجو ليه صورتو. بالاضافة الى مستثمر لبناني عندو مطاعم. هادا يمكن الوحيد اللي قدم شكايات ضد حجي بعد ما بداو يبتزوه. 
هاد اللائحة تقدر تزاد اليوم.
غير شي وحدين من هاد رجال الاعمال كانو عطاو وسكتو. خاص التحقيقات معاهم علاش سكتو. علاش ما خبروش البوليس. خاص هيئة محاربة الرشوة تدخل فهاد القضية وتابع بعض هاد رجال الاعمال.  اللي قدم شكاية راه فضل دولة الحق والقانون واللي ما قدمش الشكاية راه متورط مع هاد الاشخاص" "مدراء مواقع معترف بهم اللي مشدودين فشبكة ومتهمين بالنصب: ها سمياتهم وواحد بغى يستقطب ولد الكرية وها رجال الاعمال اللي سمعو ليهم: بودريقة والجامعي  ولفلوس فايتة 200 مليون…."
"توفى اليوم الجمعة فالصباح، سعيد الراجي عضو اللجنة الإقليمية لفيدرالية اليسار بأكادير، بفيروس كورونا المستجد. وكان الراجي ناعس بمستشفى الحسن الثاني بعدما تدهورات حالتو الصحية، ودخل لقسم الإنعاش. والراجي كان كينتمي لحزب الطليعة، وكان عضو فالكونفيدرالية الديمقراطية للشغل." "عضو اللجنة الإقليمية لفيدرالية اليسار بأكادير قتلاتو كورونا"
"وافقت إدارة الغذاء والدواء الفيدرالية الأمريكية FDA على استخدام علاج يعد “الأغلى في التاريخ”، ولي مخصص لعلاج اضطراب جيني نادر كيكون في مرحلة الطفولة. العلاج الجديد طوراتو شركة “نوفارتس” الأمريكية تحت اسم “زولجنسما”، وهو دوا كيقضي على المرض في عامين.  الشركة حددات سعر العلاج في مبلغ 2.125 مليون دولار، لكل مريض للمرة الواحدة. في المقابل كتوفر لشركات التأمين القدرة على الدفع بدفعات، تصل إلى 425 ألف دولار سنويا لمدة خمس سنوات." "مريكان غادي تبيع أغلى دوا في العالم كيقضي على المرض في عامين"
"علمت “كود”، أن محمد الأعرج وزير الثقافة والاتصال، صيفط وفد تابع لوزارة الثقافة باش يطمائن على الحالة الصحية ديال الفنان المراكشي حميد الزاهير اللّي كيتواجد فواحد المصحة خاصة بعد تدهور حالته الصحية خلال الأيام القليلة الماضية. وحسب مصادر مطلعة، فإن هاد الوفد كيضم المدير الجهوي ديال وزارة الثقافة بجهة مراكش آسفي ورئيس المصلحة الثقافية، قبل أن يقدم البروفيسور اللي كيتابع الحالة الصحية ديال الفنان الزاهير توضحيات على الحالة الصحية ديالو. هاد الوفد مكلف بمتابعة الوضع ديال الفنان الزهير وتقديم كل أشكال الدعم ليه." "وفد من وزارة الثقافة زار حميد الزاهير اللي مريض بزاف"
"قال محمد شقير، الباحث والمحلل السياسي، أن قطع العلاقة مع دولة ما كيمكن يتم بعدة طرق، ومنها هذ الطريقة اللي اعتمدات وزارة الخارجية المغربية فقطع علاقة الرباط ببرلين، و”اللي مايمكن تكون إلى بإشارة من المؤسسة الملكية، بحكم أن الشؤون الخارجية محفظة من طرف الملك”، حسب تعبيرو. وزار شقير، فتصريحو ل”كود” تعليقا على القرار، أن “البروتوكول المتعلق باستظعاء السفير والتشاور معه ماشي ديما كيكون، حيت فهذ الحالة كيكون نوع من الإشعار أو الضغط على الدولة المعنية وتحذيرها، لكن عند الحسم كيمكن قطع العلاقات بلا بروتوكول ديبلوماسي”. وأكد أن وزارة الخارجية هي مؤسسة تابعة للدولة ولها صلاحيات ربط العلاقة أو قطعها، “والكريقة اللي تعتمدات ومشروعة وقانونية، ومافيها حتى إشكال”، حسب تعبيرو. وبخصوص السبب اللي يمكن يكون دفع المغرب لاتخاذ هذ القرار، فشاف أنه من المرجح المسألة تكون كتتعلق بالصرا المغربية والوحدة التربية للمملكة، حيت “الإشكال والقضية الأولى والأساسية ديال المغرب، بحال كيف ما شارت ليها الخارجية فالمراسلة، هي قضية الصحراء، وخصوصا فهذ الظرفية اللي عرفات اعتراف الولايات المتحدة بسيادة المغرب على أقاليمو الجنوبية”، على حساب هضرتو. ووضح: “كاين مجموعة من الدول اللي ماحسماتش فموقفها من قرار ميريكان ومشألة الوحدة الترابية للمغرب، وممكن المانيا يكون عندها موقف مخالف، وإلى كان رد المغرب عليها بهذ الشكل فهذا للضغط على دول أخرى باش ماتتخذش موقف مماثل”. وقرار قطع المغرب علاقاتو مع ألمانيا جا بسبب “سوء فهم عميق مع الجمهورية الفدرالية الألمانية جراء قضايا أساسية كتهم المملكة المغربية”، حسب ما جاء فمراسلة ناصر بوريطة لرئيس الحكومة بهذ الخصوص." "قطع المغرب علاقاتو مع ألمانيا: شقير لـ”كود”: القرار تخاذ بتوجيه من المؤسسة الملكية.. وغالبا بسبب موقف لبرلين من الوحدة الترابية للمملكة"
"الرابور المغربي العالمي فرنش مونتانا سافر لمصر وطبعا كاي سائح اول مرة غادي يزور هاد البلد، مشى للأهرامات.  والبس كريم خربوش اللباس الفرعوني في زيارتو للأهرامات، وحط تصاور فيديوهات  لهاد الزيارة على صفحتو الرسمية في موقع التواصل انستگرام.  ولبارح فرنش مونتانا حيا حفل في القاهرة، علما ان جميع التذاكر تباعو قبل مايبدا الحفل بايام، وعرض على تامر حسني باش يشاركو الغناء، وشكر هاد الأخير فرنش مونتانا فبوسط على انستگرام ديالو، وقال:” مرحبا بك في مصر اخويا، شكرا لدعوتك، فرحنا بزيارتك لبلادنا”. " "فرنش مونتانا اتحول لفرعون.. وغنى مع تامر حسني – صور"
"بلا عكز عليها شدات طريق، ومشات معرت بإينا صفحة واش موديل ولا ممثلة زلا بلوغوزة ولا مغنية، المهم مشات لبسات تكشيطة ودارت الماكياج وتصورات مع ناس تما. الحديوي لي عندها عرض غدا في كازا، ضربات طريق كاملة على قبل باش تصور جوج تصاور وتحطهم في انستغرام. راك طلعتي لينا في راس. باش منقولوش شي حاجة أخرى." "باينة دينيرو غادي يدير بناقص. ليلى الحديوي ضروري تبندر في طابي غوج. مولات سبع صنايع ممفاكاش"
"في تبرير جديد على الانقلاب فالمواقف لي دار حزب العدالة والتنمية ف قضية حرب اللغات، فاش تراجع على التوافق على مشروع القانون الإطار لاصلاح التعليم، قال محمد امكراز، عضو الأمانة العامة للبيجيدي، إنه “من ناحية البراغماتية ميمكنش لينا الا ناخدو هاد الموقف”. وأوضح امكراز، خلال لقاء نظمته شبيبة البيجيدي مساء اليوم ببوزنيقة، أنه “خاص تكون عندنا احزاب قوية ومستقلة والا مكانتش ميمكنش تكون عندنا ديمقراطية”. وتابع :”قلنا بلي ضروري ادخال هاد اللغات من أجل التمكن، قلنا بلي نقراوهم بعض المجزوءات بلغات أجنبية باش ينفتحو على اللغات الاخرى، هادشي مكاينش غير فالمغرب كاين بزاف د الدول”. وأضاف المتحدث :”نكرس هيمنة لغة اجنبية وتوسيع فضاء تواجدها في التعليم هذا مفروض، وخاص ابناء المغاربة يقراو بلغتهم ويقراو لغات اخرى”. يذكر أن العدالة والتنمية تراجع عن التوافق حول مشروع القانون الاطار رقم 51.17 بعد لايف بثه عبد الاله بنكيران ليلة التصويت على المشروع، وهو ما أثر على قرار فريق البيجيدي بمجلس النواب، مما اضطر الامانة العامة الى التراجع عن التوافق." "وهاد البيجيدي مكيحشمش..ربط تراجعو على التوافق حول تدريس العلوم باللغات الأجنبية بـ”استقلالية القرار الحزبي”"
"علمت “كود”، ان غرفة الجنايات الابتدائية بمحكمة الاستئناف بفاس ادانت، مؤخرا، معلم بمدرسة ابتدائية بالجماعة القروية سبع رواضي الواقعة بضواحي فاس، ب 6 سنوات سجنا نافذا، بسبب اعتدائه جنسيا على طفل توحدي. وجرت متابعة الجاني، حسب مصادر “كود”، بعد شكاية من والدة الضحية، التي اكتشفت تعرض ابنها للاغتصاب بشكل متكرر من طرف المتهم، كلما رافق شقيقته للمدرسة، الامر الذي اكدته خبرة طبية امر بها قاضي التحقيق." "هاد الوحوش مازگلوش حتى طفل فيه التوحد.. معلم بيدوفيل اغتاصب متوحد بشكل متكرر وهاشحال عطاوه دالحبس"
"زينة عويطة عندها واحد الثقة في نفس زايدة شوية على النيفو الطبيعي ديال الناس لي بعقلهم. السيدة كتقدم راسها كمغنية مريكانية. ياك ألالة، من نيتك؟ نحاولو نفسرو هادشي بالخشيبات وبداكشي ديال واحد زائد واحد كتساوي جوج، هاد السيدة تشهرات تا في المغرب بقا ليها غير ميريكان؟ وسمحو لينا نقولو: زينة مشهورة غير حيت بنت البطل العالمي سعيد عويطة، أما ميعرفها حتى واحد. المغنيين المريكانيين كيغنيو ويدوزو في برامج عالمية، ماشي كيغنيو جوج جملات بالنگليزة فعشا دايرينو للجالية المغربية. المرة جاية، ما فيها عيب قولي مغربية، عاد دوزي لمريكانية، حيت تدوري حتى تعياي وغادي يعقلو عليك غير المغاربة." "بنت عويطة كتقدم راسها كمغنية مريكانية.. من نيتك الالة؟ كون مكانش باك كون راك مجهولة!"
"فاجأت المطربة المغربية سعاد حسن المتتبعين ديالها بلوك جديد بمناسبة عيد الحب. سعاد اللي ولات معروفة حتى هي بكثرة المشاكل في الوسط الفني، قسمات الممتبعين ديالها على حسابها في انستگرام، لي النص فيهم عجبهم اللوك الجديد، والنص الثاني قال ليها بكل وقاحة كبرتي على هادشي، بحالا كاين سن محدد باش الواحد يبدل اللوك ديالو كيف بغى وكيف عجبو.. سعاد حسن قطعات شعرها قصير، وصبغاتو بالبيض كامل، وبانت زوينة ومختالفة. " "نيولوك فعيد الحب.. سعاد حسن صبغات شعرها بالابيض – تصويرة"
"تماثلت الأسرة الفرنسية، التي حلت بمراكش بداية شهر مارس، في زيارة سياحية  للمدينة، للشفاء. وكان الأب قد انتقل يوم الأحد 8 مارس، ليتم الكشف في اليوم الموالي إصابته بفيروس كورونا، لتكشف بعد ذلك التحاليل المخبرية إصابة زوجته وابنته الصغيرة. هذا وبفضل المجهودات التي بذلتها الأطقم الطبية وشبه الطبية وشغيلة الصحة العمومية بمراكش، كتب لهذه الأسرة الفرنسية الشفاء. " "خبر زوين.. عائلة فرنسية برات من كورونا فمراكش – تصاور"
"من بعد 5 اشهر على أغنية “Nta” لي دارتها مع راجلها، المغنية منال بنشليخة وجدات أغنية جديدة. الأغنية حسب المنشور الاعلاني اللي حطات في حسابها على انستگرام سميتها “360” وغادي تكون مصورة على طريقة الفيديو كليب. وكشفات منال أن الإصدار الرسمي غادي يكون غدا الخميس. " "منال بنشليخة كتوجد الجديد.. والاطلاق الرسمي هاد السيمانة – فيديو"
"اعلن الملك محمد السادس في افتتاح الدورة الخريجية للبرلمان دابا الجمعة 13 اكتوبر 2017 عن احداث وزارة منتدبة خاصة بافريقيا تابعة للخارجية والتعاون الدولي. هاد الشي كيعني ان التعديل الحكومي ديال حكومة ابن عرفة غادية تكون قريبة قريبة بزاف" "عاجل. الملك كالها: تعديل حكومي بانشاء وزارة منتدبة خاصة بافريقيا"
"بسبب تطورات الحالة الوبائية وضرورة تدارس تدبير الحجر الصحي ما بعد 20 ماي 2020، أخبر رئيس الحكومة، سعد الدين العثماني، اليوم الخميس، أعضاء الحكومة، بالاجتماع المشترك لمجلسي النواب والمستشارين المزمع عقده يوم الإثنين 18 مايو الجاري. ويأتي هاد اللقاء بناء على طلب تقدم به رئيس الحكومة طبقا لمقتضيات الفصل 68 من الدستور. هاد الطلب كانت تجاوب معه مجلسا البرلمان، وحددا موعد انعقاد الجلسة المشتركة وجدول أعمالها ." "تدبير الحجر الصحي ما بعد 20 ماي.. جلسة مشتركة بين البرلمان والمستشارين غادي تحضر لها الحكومة كولها"
"تزامنا مع موجة البرد والصقيع التي تجتاح العاصمة العلمية فاس هذه الأيام تزداد معاناة المشردين. وحسب مصادر “كود”، فإن السلطات المحلية بالمدينة شرعت في القيام بدوريات ليلية للمشردين وإرسالهم إلى مراكز اجتماعية، مؤكدة أن السلطات المحلية تمكنت من إيواء عدد كبير من المتشردين في إطار هاته العمليات اليومية والمكثفة التي يشرف عليها والي جهة فاس مكناس. وعلمت “كود” أن هذه العملية التي يشارك فيها أعون سلطة وعناصر من الحرس الترابي انطلقت منذ بداية الأسبوع الجاري، وستتواصل طيلة أيام البرد القارس الذي تشهده مدينة فاس والنواحي، حيث تمكنت السلطات المحلية من إيواء مئات المتشردين، في الوقت الذي تم إحداث لجان محلية لليقظة من أجل القيام بالبحث عن الأشخاص المتشردين بدون مأوى بالحواضر والمراكز القروية والعمل على إيوائهم بمؤسسات اجتماعية." "الداخلية تطلق أكبر حملة لإيواء المتشردين بسبب موجة البرد"
"—   قال الصندوق المغربي للتقاعد فبيان ليه ان عملية صرف المعاشات لفائدة الموظفين لي تابعين لوزارة التربية الوطنية والتدريب المهني والتعليم العالي والبحت العلمي نجحات وأنه تعطى 9125 معاش جديد لموظفي الوزارة فأكتوبر 2017 وأضاف فالبيان أنه عمل في إطار عملية استثنائية على منح 9.125 معاش منها 6.167 معاش برسم حد السن و2.958 معاشا بناء على طلب التقاعد النسبي، وهادشي كيمثل نسبة إنجاز، مقارنة بالملفات الي توصل بيها ولي وصلات على التوالي 96 فالمية و 98 فالمية، ,اشار إلى أنّ أهمية هذه العملية كترجع لكون موظفي هذه الوزارة كيتم الاحتفاظ بمعظمهم حتال نهاية السنة الدراسية، الأمر لي كيشكل تحدي سنوي للصندوق والي كيكون مدعو لمنح معاشات هذه الفئة مباشرة في الشهر الموالي حيت حبسو الخدمة ." "نهاية هاد الشهر غادي يتقاعدو 9000 استاذ"
"البارح مع 3 ديال  الصباح طاح جزء من منزل وسط الرباط، تقطن فيها عائلة رباطية. وحسب مصادر محلية فإن جزء من المنزل انهار بسبب تشققات ناتجة عن اشغال هدم منزل مجاور، لكن دون تسجيل أي خسائر بشرية.  “كود” مشات لعين المكان، حيث عاينت حجم الدمار لي فالدار. ومول الدار كشف ل”كود” ان البيت لي انهار كانت ساكنة فيه الام ديالو، لي نجات باعجوبة، حيث مكانتش مرتاحة تبقا فيه البارح، حسب ما شهادته.  الغريب في الامر هو ان هاد المنزل لي موجود ف زنقة الطاجين وسط المدينة القديمة، ماشي من الديور الايلة للسقوط، وهو ما يساءل السلطات عن غياب المراقبة لهاد الديور القديمة لي ممكن طيح ف أي وقت. حاليا عدد من الديور كيعرفو اشغال، وديور ملاصقين وممكن يطيحو ف اي وقت، في غياب مراقبة للسلطات المعنية بالمراقبة وبالتعمير. " "ماكملاش سيمانة باش طاحت دار فكازا.. دار خرى طاحت فالمدينة القديمة فالرباط وكانت غاتمشي فيها روح.. ومول الدار لـ”كود”: مي نجات باعجوبة – تصاور وفيديو"
"كازا سطات هي الجهة الوحيدة اللي مازال كتسجل حصيلة كبيرة ديال الإصابات اليومية بفيروس كورونا المستجد بالمقارنة مع الجهات الأخرى، بحيت جميع المناطق عرفات انخفاض فالإصابات بوتيرة ملحوظة، باستثناءها هي. فحديثو على الأسباب اللي خلات جهة كازا سطات تكون فمقدمة ترتيب الجهات اللي كاتسجل إصابات يومية كثيرة، قال محمد اليوبي، مدير مديرية الأوبئة ومحاربة الأمراض فوزارة الصحة، أنه من الطبيعي كازا تعرف إصابات كثيرة بسبب العدد الكبير ديال السكان ديالها أولا، وبسبب أن مجموعة من الناس ماملتازماش بشكل كبير بتعاليم الوقاية والحجر الصحي. وقال اليوبي، فتصريحو ل”كود”، أنه “كاينين صور منشورة كتبين لينا أن الناس ماملتزمينش ومامحتارمينش الإجراءات الوقائية فالأسواق ووسائل النقل، وبالتالي إلا الناس التزمو بالتباعد الجسدي ودارو الكمامات وماخرجو من ديورهم غير للضرورة والتزمو بغسل اليدين فيمكن لينا نشوفو المستقبل بتفاؤل، وإلا فغادي يستمرو الحالات فالمناطق اللي ماكتحترمش هذشي وهذا شيء طبيعي”. وكشف المسؤول فوزارة الصحة أن تقريبا جل الناس اللي كيتم الكشف على إصابتهم بكورونا فكازا كيكون فمرحلة مبكرة وعن طريق تتبع المخالطين، اللي ماعندهوم حتى شي أعراض ديال الإصابة بالفيروس، وصحتهم مزيانة، وماوصلاتش بيهم درجة المرض، “بمعنى كلقاو 2 او 3 حالات، فكنديرو الكشف على جميع الناس اللي كاينين فديك العائلة أو الوحدة الصناعية، عاد كلقاو مصابين، وهذشي اللي كيفسر ارتفاع عدد الإصابات”، على حساب هضرتو." "علاش الإصابات فكازا مرتفعة.. اليوبي لـ”كود”: السكان كثار والناس ماملتازماش بالحجر الصحي"
"علمت “كود”، أن أمير سعودي وصل اليوم السبت لمطار ابن بطوطة بعاصمة البوغاز طنجة. ويتعلق الأمر حسب مصادر محلية، لـ”كود” بالأمير تركي بن محمد وهو مستشار ملكي سعودي اللي غادي يحضر للحدث الكروي اللي كاين فالشمال. وأفادت المصادر نفسها أن الأمير السعودي تركي غادي يتفرج فالمباراة اللي غادي تجمع بين البارصا وإشبيلية يوم غد الأحد بالمعلب الكبير بمدينة طنجة" "ها شكون هو الأمير السعودي اللّي وصل اليوم لمطار ابن بطوطة وها علاش جا"
"اليوم الإثنين، شاركوا مجموعة من المواطنين، اللي معظمهم من ضحايا “مشروع الأعراس” الوهمي بالهرهورة، فوقفة احتجاجية قدام ابتدائية تمارة، للتضامن مع الناشطة الحقوقية ثريا شهيد، من بعدما تلقات تهديدات بعد فضحها لمافيات العقار فمنطقة الصخرات تمارة. وإلى جانب ضحايا “مشروع الأعراس” السكني الوهمي، اللي دارتو الجمعية الإيكولوجية (إ.س)، وكلا مولاه فيه 2 مليار ونص ديال السنتيم، شاركو مجموعة من ضحايا وداديات سكنية أخرى فالوقفة، وعلى راسها ضحايا مشروع “الرمال الذهبية”، وسكان منطقة “كَش الوداية” اللي تم تفويت أراديهم بمبالغ زهيدة لشخصيات نافدة فالدولة.  وكانت أكدات ثريا شهيد، فتدوينة صفحتها الفيسبوكية، تلقيها لتهديدات مجهولة المصدر، فالتيليفون وفالميساجات فالسوشل ميديا، واكدات انها تلقات هذ التهديدات مباشرة بعد وضعها لشكايات عند الجادارمية كتتهم فيها مسؤولين وموزفين عموميين بتزوير وثائق مشاريع سكنية. وكان قاضي التحقيق فابتدائية تمارة دخل الأربعاء اللي فات رىيس الجمعية الإيكولوجية (ه.م) للحبس، وتابعو بتهم النصب والامتيال على ازيد من 70 منخرط عندو فالجمعية، فالوقت اللي قرر يتابع شريكتو (إ.غ) فحالة سراح." "“نصاب” كلاهم ف2 مليار ونص.. ضحايا “مشروع الأعراس” فالهرهورة نظموا وقفة احتجاجية"
"الناس قطعو كيلومترات على رجليهم باش يشاركو فاحتجاجات حدا بارييرات قطعو بيها الجدارمية الطريق بين ورززات وزاكَورة. هذا الباريار ساهم فشل حركة السير، وصفوفة طوال ديال الطوموبيلات بقات مبلوكية، وهذشي واخا قرار منع التنقل من وإلى المدن كيشمل 8 فقط، وورزازات وزاكَورة مامسوبينش فهذ القرار. وحسب مصادر “كود” فهذ الاحتجاجات استمرات ساعات، وبدات مع السبعة ديال الصباح، الشي اللي خلا السلطات يفتحو الطريق لمئات الطوموبيلات والكيران اللي حاصلين.  ومن المرجح تكون الطريق مقطوعة على اعتبار أن البعض من هذ المسافرين جاو من مراكش، لكن كان على السلطات يديرو الباريارات قريب لهاذ المدينة، وماشي يخليو الناس حتى يشدو الطريق عاد يحبسوهم فالنص. وقرار وزارة الداخلية اللي صدر لبارح، واللي كيمنع التنقل من وإلى مجموعة من المدن، أهمها كازا وطنجة ومراكش وفاس، خلق ارتباك كبير فالطرقات، وقعات فوضى ادات لحوادث خطيرة، بحيث الناس خرجو من مناطق مختلفة كيتسابقو باش يمشيو عند عائلاتهم يعيدو معاهمم قبل ال12 ديال الليل، وهو الوقت اللي غيولي القرار ساري المفعول، ولقاو راسهم حاصلين." "بسباب قرار الداخلية فعز أزمة كورونا والعيد.. السلطات قطعو الطريق بين ورزازات وزاكَورة.. وماحلوها حتى احتجو الناس – فيديو"
"أكد قيادي تجمعي ل”كود” أن التصريحات الأخيرة للأمين العام للأصالة والمعاصرة عبد اللطيف وهبي ما نقلاتش بأمانة الحديث اللي دار بينو وبين رئيس حزب التجمع الوطني للأحرار عزيز أخنوش. وأشار المصدر ل”كود” إلى أن حديث عبد اللطيف وهبي عن اتفاق جرى بينه وبين أخنوش، حول عدم ” سرقة البرلمانيين ” هو حديث ما نقلوش بامانة، حيث أجاب رئيس التجمع الوطني للأحرار وهبي حول هذا الموضوع بأن “حزبه شحال ما خدا مغاديش يوصل لعدد البرلمانيين اللي ديتو نتوما ” يوضح مصدر “كود”. واعاد المصدر التأكيد فتصريح ل”كود” بأن وهبي ما نقلش بأمانة ما دار بينو وبين رئيس حزب التجمع الوطني للأحرار." "قيادي تجمعي كلاشى وهبي: وشحال ما خدينا ما غنقدروش نوصلو لعدد البرلمايين اللي خديتو نتوما"
"علمت “كود” ان قادة الاغلبية الحكومية جبدو البارح قضية “تنزيل القانون التنظيمي للغة الأمازيغية”. كلهم الا العدالة والتنمية اللي بقى ضارب الطم وما على بالوش وما باغيش هاد القانون كاع. وفق مصدر “كود” فان التجمع الوطني للاحرار والحركة الشعبية والتقدم والاشتراكية والاتحاد الاشتراكي كلهم طالبو رئيس الحكومة باش هاد القضية ديال تنزيل القانون التنظيمي للامازيغية خاصو يتسرع بزاف وفاقرب وقت يخرج وخاص كذلك يكون هاد القانون كتيجاوب مع انتظارات لمغاربة اليوم. طبعا العدالة والتنمية باغية تماطل فهاد القضية. دابا خاص زعماء الاغلبية يبقاو يضغطو حتى يتم تنزيل هاد القانون" "البي جي دي ما باغيين يجبدو الامازيغية. فاجتماع الاغلبية: الاحرار والحركة والبي بي اس والاتحاد: خاص تنزيل موضوع الامازيغية بالزربة وخاصو يتجاوب مع انتظارات الناس اليوم"
"مازال مسلسل التأجيلات مستمر في البطولة الاحترافية منذ بداية البطولة. 5 ديال الماتشات ما غاديش تلعب هاد السيمانة. الفراقي المعنية بالتأجيل هي لي عندها أكثر من جوج ديال اللعابة في المنتخب المحلي، لي غادي يلعب غدا السبت ماتش مهم كونتر الجزائر بالملعب البلدي في بركان برسم التصفيات الإفريقية المؤهلة إلى نهائيات كأس إفريقيا للأمم 2020. الدورة الرابعة غادي تعرف إجراء 3 ديال الماتشات نهار الأحد، في الوقت لي أجلت فيه لجنة البرمجة بالجامعة 5 ديال الماتشات. وها البرنامج الكامل للدورة الرابعة والماتشات المؤجلة. – الأحد: — المجمع الرياضي الأمير مولاي عبد الله بالرباط (الساعة الثالثة زوالا) الجيش الملكي – سريع وادي زم. — ملعب أحمد شكري بالزمامرة (الساعة الخامسة عصرا) نهضة الزمامرة – أولمبيك آسفي. — مركب الفوسفاط بخريبكة (الساعة السابعة مساء). أولمبيك خريبكة – اتحاد الفتح الرياضي. – اللقاءات المؤجلة: مولودية وجدة – الوداد الرياضي. إتحاد طنجة – يوسفية برشيد. نهضة بركان – الدفاع الحسني الجديدي. رجاء بني ملال – حسنية أكادير. الرجاء الرياضي – المغرب التطواني" "مسلسل التأجيلات مازال مستمر.. 5 ديال الماتشات ماغاديش تلعب وها برنامج الدورة الرابعة"
"البريطاني جون فارنورث حطم رقم قياسي فمدة السيطرة على الكرة، ودخل موسوعة “گينيس” من المغرب، بعدما دار التحدي من الصحراء المغربية.  جون حطم الأرقام القياسية السبعة لي فاتت، وبغا المغامرة ديالو تكون استثنائية وسافر 2500 ميل للمغرب والصحرا ديالنا ودخل للگينيس وسجل الرقم وسط ظروف صعبة بحال الصهد والبرد في نفس الوقت زيد عليها التضاريس. وتمكن البريطاني من السير والسيطرة على الكرة لمسافة 5.82 كلم، وفات الرقم السابق لي كان هو 5.55 كلم." "بقا هاز الكرة 5.82 كيلومتر.. بريطاني حطم رقم قياسي فالصحرا المغربية -فيديو"
"هادي 3 ايام كتبنا ف”كود” على شركة بدات تعرف فالعقار اسمها “ياميد” وعندها فروع. رئيس مجلس ادارتها هو شي حد اسمو كريم البقالي. هادا جمع اللي خدام معاهم وخلاهم يوقعو كونجي 3 اشهر بلا خلاص. فهاد الجايحة فهاد لقوادة قولب كلشي. عندو ما بين 50 و70 مستخدم كلهم تضررو من هاد الاجراء التعسفي اللي غادي ضد توجهات الدولة. كيفاش الدولة نايضة كتقاد فكلشي باش الشركات يبقاو مخدمين عباد الله وباش الاسر الفقيرة تاخد الدعم وباش الامن يبقى وباش ما يقيسناش “كورنا فيروس” بشكل كبير. وزير الداخلية قال فالبرلمان ديك النهار هدر على جشع البعض وقال ليهم ترجلو راه اما تنقدو كاملين ولا نغرقو كاملين. بحال هاد البقالي وقراراتو الغبية غادية ضد توجهات الدولة. هاد الشركة ما سمعناهاش اصلا ساهمات فصندوق مواجهة “كورونا فيروس”. هي ماشي مساهمة اجبارية ولكن كتبين ليك معدن المقاولة. دابا علمت “كود” من اكثر 4 المستخدمين فهاد الشركة انو دار معاهم اجتماع باش خرج مقالنا الاول. بغى ياكل دماغهم بكلام را حنا عائلة وقال باللي غادي يخلي اللي المناصب الاساسية والباقي ايلى بغى يبقى خدام وما يتخلصش مرحبا. دابا الدولة كاع نايضة باش نخرجو سالمين من هاد الجايحة وهاد السيد باغي يتخلى على هاد المستخدمين. هاد الشركة راها خدامة مع الدولة. عندها مشاريع مع الدولة مع القطاع العمومي وعندها مشاريع فالسكن الاقتصادي. بحال هاد الشركات خاص الدولة تحيد ليها كاع المشاريع اللي عندها ودير بحال فرانسا ممنوع توزيع الارباح الشركة هاد العام بالنسبة لهاد العينة اللي ما ساهماتش فالصندوق. اللي ساهم فالصندوق وربح شي بركة مرحبا بيه الرباح والمغاربة فرحانين ليه. شركات كثيرة واقفة ولكن ما قرباتش للعاملين ولا جرات عليهم علاش هاد الشركة دارت هاد التصرفات. “ياميد” للعقار اللي بانت هادي سنوات قليلة صافي عندها مشاريع بين كازا وسلا. خدم مع “التي جي في”. مديرها العام كريم البقالي كان صرح ل”شالانج” باللي باللي كيحتارم معايير السلام وجودة المواد وكيحتارمو كاع التزاماتهم” ودابا كتخلى على مستخدميك. ما كتحشمش.
هاد الشركة كيف قلنا خدامة مع الدولة عندها 600 الف متر مربع اللي كينمي فيها بين كازا والرباط وكيتصرف ف 3.8 مليار درهم. وكيتصقرم على مستخدمين فهاد اللحظة شريكو هو الذراع العقاري للبنك الفرنسي الشهير “باري با” وعندو فسلا 855 شقة من السكن الاقتصادي و44 لوجمون ديال الدخل المحدود بجوجهم فسلا وعند الشركة “املاك البرنوصي” فيه 5 الاف شقة وتجهيزات عمومية وخاصة على 22 هكتار وعندها “اقامة بيل ريڤ” فشارع ايميل زولا فبلفدير فكازا شقق للطبقة المتوسطة “ياميد” للعقار شريك فمشروع طنجة سيتي سانتر وشريك مع متاجر تجاربية فمحطات كازا وطنجة والقنيطرة وطنجة وفرع هاد الشركة هو اللي كيبيع مساحات تجارية ما بين 30 الف متر مربع و10 الاف متر مربع. يعني الدولة عندو من تشدو وترد عليه على هاد التصرف للي كيبين معدن هاد رجال الاعمال" "شوفو وضاعة هاد شركة العقار “ياميد”. كتخدم مع القطاع العام وباطرونها البقالي: اللي بغى يبقى خدام فابور مرحبا. علاش الحكومة ما تقررش : ممنوع توزيع الديفيدانس على الشركات اللي ما ساهماتش فالصندوق وتقطع ليها مشاريعها مع الدولة"
"وبعدما استمع إليها في مكتبه أثناء إحالة ملفها عليه من قبل مصالح الدرك الملكي المختصة ترابيا، قالت مصادر “كود”، أن نائب الوكيل العام عزات عليه بزاف الضحية وتأثر من جيتها ومني كانت خارجة اعطاها مبلغ مالي. هاد النائب عزات عليه الضحية وتأثر بزاف من حالتها الاجتماعية والنفسية. وشدّد نائب الوكيل العام، في تعليماته الموجهة إلى درك قرية با محمد، على ضرورة تعميق البحث في هذا الملف، والاستماع إلى متهمين آخرين صرحت بهم الضحية أثناء الاستماع إليها أمامه، في انتظار إحالة المسطرة من جديد عليه لاتخاذ المتعين قانونا. وكانت الجماعة القروية “لغوازي” بإقليم تاونات قد اهتزت على وقع فضحية بطلها “ج.ح”، ويبلغ من العمر 60 سنة، أقدم على اغتصاب إحدى قريباته، من ذوي الاحتياجات الخاصة، حيث تعيش الضحية القاطنة بدوار الرصامة بالجماعة المذكورة ظروف صحية ونفسية قاهرة. وحسب الجمعية المغربية لحقوق الإنسان، فإن الضحية “أ.س” (29 سنة) تعرضت لاغتصاب في سن مبكر سابقا ومن تكرار الاعتداءات الجنسية عليها من طرف أحد أقاربها “ج.ح”، مما ادى إلى حمله في شهرها الرابع الآن." "الوكيل العام بفاس رجّع ملف اغتصاب معاقة وافتضاض بكرتها للجدارمية"
"  أعلنت الصفحة الرسمية لجماعة العيون ب”فيسبوك”، اليوم الخميس، عن سلسلة تبرعات لمجلس جهة العيون الساقية الحمراء، والمجالس المنتخبة التابعة لحزب الإستقلال بالإقليم لفائدة الصندوق المُحدث لتدبير جائحة كورونا. وأوردت الصفحة الرسمية في منشور لها، أن كلا من رئيس جهة العيون الساقية الحمراء، حمدي ولد الرشيد، ورئيس المجلس الإقليمي، مولود علوات، ثم رئيس المجلس الجماعي حمدي ولد الرشيد، فضلا عن رئيس جماعة المرسى، بدر الموساوي، ورئيس جماعة الدشيرة، سيداتي بنمسعود، وكذا رئيس جماعة بوكراع، عبد الله السلامي، قد تبرعوا للصندوق برواتبهم الشهرية لفائدة صندوق مكافحة فيروس كورونا المستجد كوفيد-19. ويأتي التبرع المقدم من لدن المجالس المنتخبة بإقليم العيون في سياق الهبة التضامنية لكافة مكونات الشعب المغربي للإصطفاف في مواجهة الوباء العالمي، وتتفيذا للتعليمات الملكية القاضية بإحداث الصندوق." "المجالس المنتخبة فإقليم العيون ومكاتبهم المسيرة تبرعو بخلاصهم لصندوق مواجهة كورونا"
"سجلات الطاليان، اليوم الخميس، ارتفاع ملحوظ فحالات الشفاء من مرض “كوفيد-19” اللي كيتسبب فيه فيروس كورونا المستجد، بحيت تشافاو اليوم تماثل 3031 مصاب، وهذشي فظرف أقل من 24 ساعة، وفالطوطال وصل عدد اللي تشافاو ل96 ألف و276 واحد. فبلاغ للوقاية المدية دالطاليان، قالت بللي اليوم تسجلات غير 274 حالة وفاة جديدة بالفيروس، باش يوصل عدد الضحايا فالطوطال ل29 ألف و958 حالة وفاة، واكبر نسبة فيها كاينة فلومبارديا فمنطقة ميلانو اللي تضررات من الفيروس، واللي سجلات غير بوحدها 14 ألف و745 وفاة، بينما وصل عدد الناس اللي تشافاو فيها ل33 ألف و329 شخص. ونقصو أعداد الناس اللي كيتلقاو العلاج فالإنعاش اليوم ب22 واحد، باش يولي عدد الناس اللي فحالة حرجة ل1311 واحد. وبالنسبة للمصابين، غحتى هوما انخفضات النسبة ديالهم اليوم، حيت تسجلات 1401 حالة فقط، وإجمالي الإصابات وصل فالطاليان ل215 ألف و858 إصابة، محسوبين معاهوم اللي ماتو واللي تشافاو. وجرات الطاليان، مللي بان فيها هذ المرض، تحديدا مليون و563 ألف و557 تحليلة مخبرية للكشف على فيروس كورونا." "الطاليان مسيطرة على الوضع.. سجلات 3031 حالة شفاء فأقل من 24 ساعة ونسبة الوفيات والإصابات نخافضو بشكل كبير"
"سارع المغرب في ترسيم حدوده البحرية، حيث صوت مجلس النواب قبل قليل على مشروعي قانوني يتعلقان بتحديد حدود المياه الإقليمية وإحداث منطقة اقتصادية على بعد 200 ميل. ويتزامن هذا التصويت مع اقتراب الزيارة الرسمية المرتقبة لوزيرة خارجية اسبانيا إلى المغرب. ورغم أهمية هذا القانون، فقد غاب ما يناهز 230 برلمانيا، حيث صوت 165 نائبا ونائبة فقط على مشروع القانون. ورغم الاعتراض الذي أبدته إسبانيا بشأن قرار المغرب ترسيم حدوده البحرية في المياه الإقليمية قبالة الأقاليم الجنوبية الرباط عن الاستمرار في هذا المسعى، إلا أن مجلس النواب قرر التصويت على مشروع قانون رقم 37.17 المتعلق بتحديد حدود المياه الإقليمية." "بوادر أزمة بين المغرب واسبانيا.. البرلمان صادق على ترسيم حدوده البحرية"
"كل المؤشرات كتقول بأن فرقة إيموراجي ديال عبد العالي لمهر لي مشهور بطاليس فرتكو الجوقة وما بقاوش كيخدمو مع بعضياتهم من قبل أشهر. ومن نهار كل واحد شاف جهة وهوما كل واحد كينش على كبالتو. وواخا السهرات واقفة، أعضاء الفرقة الكوميدية اختارو يديرو قنوات في يوتوب يضبرو بيها على الصرف في وقت جايحة كورونا. رشيد رفيق ولي هو أكثر واحد مطلوب في فرقة إيموراجي حتى هو دار قناة في يوتوب وبدا كيحط فيها السكيتشات لأنه غايب هاد العام على التلفزة وما ممشارك في حتى شي عمل. " "بعدما فرتكو الجقلة.. وليدات إيموراجي ولا كل واحد ينش على كبالتو وماكاين غير قناتي من قناتك – فيديو"
"الصحافيان عمر الراضي وسليمان الريسوني كيموتو بالتقسيط. الاضراب اللي دايرينو على الطعام غادي يكون عندو عواقب خايبة على صحة جوج كيموتو على الحياة. كيعيشو متعها ولحظاتها قبل ما يتابعو فهاد القضايا. دابا الاولوية بلا مزايدات بلا بطولة بلا استغلال لهاد الصحافيين الضريفين بصاح٬ هو اقناعهم بوقف الاضراب عن الطعام. هاد الاقناع كيجي بمتابعهم فحالة سراح. هادي ما غادية ضيع حق حتى شي طرف. اللي كيقول باللي تعرضت للاغتصاب او اللي كيقول تعرضت لهتك العرض راه غادية تجي المحاكمة وغادية تصدر حكم اللي غادي يقبل بيه هادو. الريسوني والراضي حسو بالظلم. من حقهم فدفاعهم انهم يقولو باللي هادا استهداف ليهم كصحافيين. هادي استراتيجية اختاروها. هما ماشي ضد المحاكمة ايلى كانت عادلة٬ هما ضد استمرار اعتقالهم هاد الفترة كلها. محامي الريسوني كيقول باللي هناك “انتهاك لمبدأ المحاكمة العادلة” وباللي “ماكاين حتى سبب اللي يخليه معتقل لما يقارب 9 أشهر”. دابا شكون خاسر فهاد القضية؟ دولتنا. صورة مؤسساتنا خاصها القضاء. الريسوني والراضي عندهم ضمانات الحضور. يعني ايلي تابعو فحالة سراح راه ما عندهم فين يمشيو. صورة بلادنا كتضرر. جمعيات ومنظمات الدفاع عن حقوق الانسان والصحافة مشوهانا على قبال هاد القضية. القضاء ديالنا صورتو تتمس٬ حقاش ممكن يعطي اشارات بحال المتابعة فحالة سراح ويخرج كلشي رابح. طبعا كاينة فئة ظاهريا كدافع على عمر وسليمان باش يخرجو وفعمقهم باغينهم يبقاو ويزيدو يتضررو. هادي طريقتهم باش يضربو الدولة ومؤسساتها. بعد عشرين يوم من الاضراب عن الطعام الموت ما بقاش يخلع لا سليمان الريسوني لا عمر الراضي. الموت كيخلعنا كلنا. دورنا ودور كل عقلاء هاد لبلاد يتابعو هاد الصحافيين فحالة سراح. هاد الشي غادي يسد الطريق على اللي كيوظفو قضيتهم ضد بلادهم قبل من اللي كيدفع بالدولة تشدد فقضايا بحال هادي." "كلنا مسؤولين على حياة الصحافيين الريسوني والراضي. القضاء خاصو يدير عقلو. راه عندهم الضمانات باش يتابعو فحالة سراح ويدافعو على التهم الموجهة ليهم"
"الطريقة باش كتواصل وزارة الصحة مع المغاربة مقودة عليها بزاف، كل عشية تجيبو وحدة تعرض الأرقام بلا تفاصيل بلا إستراتيجيات بلا شنو غادا تدير الوزارة من بعد شنو المخططات والقرارات مكاين حتى شي معلومة، فقط عرض ممل من ناس معندهمش مع التواصل نهائيا ، على الأقل اليوبي في اللول كان كيهدر بالدارجة ويفهمنا ونفهموه، أما هاد الطريقة ديال التواصل حاليا مع المغاربة راها كتشكل جزء كبير من هاد الاستهتار لي عند المغاربة بخصوص كورونا وإتباع أساليب الوقاية منو، مادام أن الوزارة ممسوقاش أصلا تشرح للمغاربة حتى شنو واقع وكيفاش وعلاش وبلا داك الهدرة ديال متحكم فيه، الوزارة ممسوقاش للمغاربة والمغاربة مابقاوش مسوقين للفيروس، والنتيجة حالات ديال الموت كثر وزيادة عدد الحالات بلا حتى شي معنى لي غادي يزيد يخنق البلاد ويردها لنقطة الصفر بحال كي وقع في طنجة اللي هي أصلا منطقة جوج ودابا ولات جوج أوس إتنان. دابا ملي كنسمع راه عندنا خمس وفيات، هذا بالنسبة ليا ولبزاف مجرد رقم وإحصائيات، بحال ملي غادي نسمع راه كيموتوا ربعالاف في العام بالكسايد أو عشرالاف بالكارو، هادو كيبقاو غير أرقام، ولكن ملي كتشرح ليا الحالات شحال في العمر ديالهم وكيفاش حتى وصلهم الفيروس وفين تقاصو وشنو الأمراض لي كانت عندهم والحالة العائلية ديالهم، ملي غادي تقولي راه ماتت مرأة فالستينات كان عندها سكري مثلا وتقاصت بسباب زيارة ديال أحد أبنائها هنا راه كنولي كمتلقي معني بشكل مباشر وغادي نحس أنني الى مشيت عند الواليدة راه حتى أنا كنغامر بحياتها ونقدر نكون سبابها فأي وقت وغادي ندير مناقص، كذلك الى قلتي ليا تقاسو تلاتين فعيد ميلاد شي واحد ماتو منهم تلاتة كانو أب وأم وطفل صغير، راه التفاصيل كتخلي الواحد يتعاطف ويحس بأنه معندي بالامر كفرد وأنه الى محضاش راسو يمكن هادشي يوقعليه حيت كاين قواسم مشتركة بينو وبين الضحايا. كاين إستهتار كبير بالفيروس عند المغاربة وهادشي سبابو وزارة الصحة وطريقتها فالتواصل لي حولات الأمر من فيروس خطير وقاتل لمجرد ارقام ناشفة كتعرضهم وحدة فجوج دقايق وتمشي ولي مابقات كتعني للمغاربة أي حاجة، مادام أنه مكاين حتى شي تفاصيل حقيقية وأوامر وإرشادات للمغاربة بالدارجة طبعا باش يفهو بعدا وباش يحسو بلي راه كنعيشو خطر حقيقي ماشي غير هدرة خاوية، راه وليتي تخرج للشارع بالكمامة كتبان بحال الى جاي من القمر بنادم ممسوق كاع وتاواحد مكيقوليه حتى شحال في الساعة علاش حيت كورونا مجرد أرقام ديال وزارة الصحة لي مقدراتنش تحول هاد الأرقام لحالات إنسانية فقدناها وفقدوها عائلاتها وأحبتها بسباب الإستهتار وعدم الإلتزام بالإرشادات." "كاين إستهتار كبير بالفيروس عند المغاربة وهادشي سبابو وزارة الصحة وطريقتها فالتواصل لي حولات الأمر من فيروس خطير وقاتل لمجرد ارقام ناشفة كتعرضهم وحدة فجوج دقايق وتمشي ولي مابقات كتعني للمغاربة حتى حاجة"
"نشر الدكتور ناصر بوشيبة الأستاذ في العلاقات الصينية الإفريقية بمعهد السياسة بجامعة “صن يات سين” بالصين تدوينة على حسابه الفايسبوكي اعتبر فيها أن السبب الرئيسي وراء تأخر حصول المغرب على اللقاح الصيني هو ضعف معرفة المفاوضين الحكوميين المغاربة بالثقافة التجارية الصينية وعدم استعدادهم للاعتراف بمحدودية قدراتهم في التفاوض خارج نطاق مشاريع طلب العروض. وأضاف الأستاذ بوشبية، أن المسؤولين الصينيين عن اللقاحات مازالو يضعون المغرب في خانة البلدان “جد صديقة”، كما دعا رئيس الحكومة والوزراء المعنيين إلى الاعتراف بمحدودية قدراتهم في التفاوض مع الصينيين، إضافة إلى التعرف على حزمة الاجراءات التي يجب اتباعها والبدء في تحديد الأسعار ومواعيد الانتاج وظروف التوصيل. https://www.facebook.com/nasserbouchiba.officiel/photos/a.1944205859151081/2824956311076027/?type=3&theater" "أستاذ جامعي مغربي فالصين: محدودية القدرات التفاوضية ديال العثماني وبعض الوزراء هي سبب عدم حصول المغرب على اللقاح الصيني – تدوينة"
"علمت كود ان رئيس الجامعة الملكية لكرة القدم فوزي لقجع سيضع غدا صباحا شكاية ضد لاعب المنتخب المغربي السابق والرجاء البيضاوي يوسف روسي روسي كان نشر تدوينة اتهم فيها لقجع بتهريب العملة الى سويسرا والاختلاس بالاضافة الى تهديده بالتصفية الجسدية ودابا خاص يتفتح تحقيق مع الرئيس ديال الجامعة الملكية المغربية لكرة القدم الذي اتهمه الروسي بغسيل الأموال وكذلك  السرقة وتهريب الاموال للبنوك السويسرية بصفتو مدير مكتب الميزانية في وزارة المالية والإقتصاد. وأاضاف الروسي أنه عندو الوثائق والأدلة  لي كتثبت كل هاد التلاعبات و الاختلاسات، وأنه تعرض للتهديد بالقتل من طرف لقجع والشركاء ديالو في حالة تكلم فهاد الموضوع. وختم تدوينته قائلا: “ولكن جاء وقت المحاسبة لاي مفسد لي قام بتبديد الاموال الي شعب ديالنا اولى بها.” " "عاجل. لقجع غدا يحط شكاية ضد اللاعب السابق للمنتخب روسي اللي اتهاهمو بتهريب العملة والاختلاس والتهديد بالقتل"
"نشر الصحفي الاسباني ايناصيو صمبريرو اللي كايتوصف بلي  متخصص ف الشأن المغربي مقالة على موقع” ال كونفيديونسييل” كايهضر فيها على غلق المغرب للممر التجاري  المغربي المطل على مليلية المحتلة  ففاتح غشت الماضي. المقالة جا فيها ان الاغلاق ضربة قوية لاسبانيا و انها اخطر من ما سماه “اخذ” المغرب لجزيرة ليلى ف 2002 وقال ان الدولة المغربية كتضرب ف الزيرو اتفاق تعاون اقتصادي ديال 1959 و ان الرباط  بغات تخنق مليلية و سكانها اللي اغلبهم مسلمين كما استنكر ماوصفه بالصمت الحكومي الاسباني على هاد القضية. و اضاف ان بزاف د المقاولات الاسبانية ف مليلية غادي تسد و غادي تزيد البطالة و استنتج ان المغرب مابقاش شريك فيه ثقة بالنسبة لاسبانيا وخا مزال كاتبادل الحكومات بلاغات الصداقة و التعاون. وصف صمبيريرو ل قرار سيادي مغربي  باغلاق معبر فجانبه الحدودي  ومقارنته بما حدث مع صخرة ليلى خلا معلقين ف صفحته على الفايسبوك من صحفيين مغاربة و غيرهم من متابعين  يستنكرو نبرته و كلامه اللي كايحرض فيه الجيش الاسباني و الحكومة الاسبانية انها تدير كما درات ف ازمة 2002 ملي كان اليمين الاسباني دار حماقة و بغا يشعل الحرب على حجرة  كانو من ديما افراد د القوات المساعدة كايمشيو ليها  لمراقبة الهجرة السرية  و لولا الصبر و الحكمة   المغربية و التدخل الامريكي لكان جنرالات اليمين  ف الجيش نوضو روينة على والو. صمبيريو اللي كايعرف شنو هو اختيار الكلمات بعناية كايملح و يحرض ف مقالته  زعما  باش يتدار رد عسكري و تساءلو المعلقين  واش السيد بعقله زعما ؟ مابقاش فيه الحياد و المصداقية المعهودة  فيه بل هضر كما اي قومي يميني اسباني نسبة ذكاؤه  ضعيفة ووقف التاريخ عندو ف حروب الاسترداد و داكشي ديال ايزابيلا الكاثوليكية و مزال متشبع بالعنصرية الاسبانية المعروفة ضد  المورو اللي مايتسهلوش  فنظرهم يديرو قرارات سيادية و تكون عندهم اصلا دولة، بعض المعلقين كتبو واش السيد بغا اسبانيا تدخل و تفرض تفتح معبر من الجانب المغربي بزز ولا كيفاش؟" "الحماق هذا: صمبريرو كايحرض الجيش الاسباني على المغرب بسبب غلق معبر مليلية المحتلة"
"“كود” سولات المغاربة، على رأيهم في مباراة الوداد البيضاوي والترجي التونسي في اياب كأس عصبة الأبطال؟ وكيفاش شافو الإنسحاب ديال الوداد، نتيجة الاحداث اللي عرفها الماتش؟ الجمهور ختلفوا فقضية الإنسحاب، شي قال كون كملو كون رآه ربحو، وشي قال من حقهم مايكملوش الماتش، ومايقبلوش بالظلم، وكعاو بسبب فريق “الترشي” كما وصفو واحد الودادي بسبب أنهم معروفين بالرشاوي، بقوله: كاع ديك السينما لي كيديرو جينا حنا المغاربة حديناها لهم. وواحد من الجمهور الودادي قال: حنا مغاديش نسكتو والمسؤولين رآه واقفين جنب الفريق ومايكون غير الخير باقي الأراء في الفيديو " "ميكرو طروطوار كود. المغاربة كاعيين من فريق “الترشي” ومختلفين فقضية الإنسحاب ديال الوداد"
"الرابور المغربي، فرانش مونتانا، قال فحديث دارو مع مجلة “billboard”، ان مريكان عطاتو فرص أكبر باش يوصل إلى ما هو عليه دابا، واكد أنه كون ماهاجرش فاش كانت عندو 13 لعام لكان بائع ذرة ولا ديال الكاميرات فالمغرب. وحصل مونتانا، مؤخرا على الجنسية الأمريكية، ولكن باقي مفتاخر بالاوصول ديالو المغربية." "فرانش مونتانا: كون بقيت فالمغرب كون راني كنبيع الگلية"
"فاتت العشرة وثلث ديال الصباح، والمعطيات الواردة فالموقع الإلكتروني لوزارة الصحة حول الوضعية الوبائية الخاصة بانتشار فيروس كورونا المستجد بقات هي هي. وكان محمد اليوبي، مدير مديرية الأوبئة والوقاية من الأمراض التابعة للوزارة، أكد فندوة ليه مع الصحافة بللي غتولي الوزارة تحين المعطيات المتعلقة بالفيروس جوج مرات فاليوم، مع العشرة بيل دالصباح، ومع الستة دالعشية، تزامنا مع الندوة الصحفية اليومية اللي كتكون. الوزارة تعطلات حتى خلات الناس ينتظرو النتائج بنفاذ صبر، خصوصا وإن هذي ماشي أول مرة كيوقع هذشي، وهذشي كايزيد يستريسي الناس ويوترهم فهذ الظرفية الصعيبة اللي كيدوز منها المغرب والعالم كلو. لكن المشكل ماكاينش غير فهذشي، دابا المغاربة ولاو محرومين من معرفة المستجدات ديال توزيع الإصابات فالجهات، بحكم أن الوزارة حيدات اليوم لاليسط ديال هذ التوزيع من الموقع ديالها، وحرمات الناس من حقهم فالوصول للمعلومة. وللإشارة، فأصلا كيوقع مشكل كبير فالأعداد ديال المصابين فالجهات، حيت كل مرة كتبدل الأرقام، ومرة كتزيد مرة كتنقص، خصوصا فجهة الدار البيضاء سطات وجهة الرباط سلا القنيطرة ومراكش آسفي وفاس مكناس، ومجموعة من المتابعين لاحظو هذشي وتساءلو على السبب وعلى مدى دقة هذ الأرقام. التواصل فمرحلة الأزمة خاص يكون دقيق ومافيه أدنى التباس أو مشكل، حيت هذشي تقدر تكون عندو عواقب كبيرة، ويفتح مجال كبير للإشاعات والفايك نيوز." "كيفاش قوالب وزارة الصحة فأزمة كورونا.. كتتعطل فالإعلان على نتائج المصابين بكورونا وحيدات التوزيع فالجهات وحرمات الناس من حقهم فالمعلومة"
"إنهار طابق بعمارة ليوطي بالدار البيضاء، ما أثار الذعر في ساكنة العمارة البالغ عدد شققها 54 شقة. وعلمت « كود »، أن الحادث لم يخلف لحدود الساعة أي مصابين، بينما حجت السلطات إلى عين المكان ، في حين تحمل الساكنة مسؤولية ما وقع لسانديك العمارة.    " "انهيار طابق فعمارة ليوطي بالدار البيضاء والسكان كيحملو المسؤولية للسانديك"
"شاركت الفنانة حنان الإبراهيمي صورة ليها هي وأسرتها على حسابها في انستكَرام من الاحتفال لي دارت بمناسبة عيد ميلادها. وكتبت حنان الإبراهيمي على كتعليق على الصورة: “شكرا ليكم لأنكم خديتو من وقتكم باش تكتبو ليا عيد ميلاد سعيد، خليتو نهاري يكون مميز”. الزملاء ديال حنان تمناو ليها عيد ميلاد سعيد، منهم الفنانة فاطمة الزهراء الإبراهي وعبد الإله رشيد وليلى البراق وابتسام الكتيبي ومجدولين الإدريسي. https://www.instagram.com/p/CMgOwPfnBSV/" "مع راجلها وبناتها.. حنان الإبراهيمي محتافلة بعيد ميلادها – تصويرة"
"ديما الإحسان في المغرب كان تابعو البلا، شحال هادي كانت الفلوس كتدخل من الخليج باش يبنيو الجوامع وينشرو الأفكار ديالهم، وبزاف ديال الجوامع فمناطق نائية وحتى فالمدن تبناو بهاد الطريقة ديال الإحسان، ومعاها تفراق حولي العيد والمساعدات في رمضان، وكان أغلب الإحسان عندو علاقة بالدين، من بعد ظهر الإحسان الطبي، محسن دار عملية ديال القلب لفلانة بمية مليون، فلان عاونوه المحسنين باش دار عملية، ومؤخرا تحولوا المواقع الإجتماعية لساحة للإحسان وعرض العاهات الإنسانية والحالات المعوزة، ووبانو مشاهير خاصين بجمع الفلوس وتفراقها في الجبال والدواور، وناضت منافسة كبيرة غير كتبان شي حالة واخا تكون فآخر الدنيا كتلقى بنادم شاد ليها الطريق وغادي يصور معاها فيديو، وخوتنا المحسنين عاونونا وكيخلطوها مع شوية ديال قال الله قال الرسول والتدين ديال الشلاهبية وقضاو غاراض ودارو لاباس، وكاين لي تفرش ومشا للحبس طبعا ولكن قلال. هادشي حتى هو كيطرة قبالة عينين الدولة، بنادم كيطلق لايف ويبدى على السعاية بإستغلال شي حالة إنسانية كيجمع ملينات يعطي مليون ولا جوج للحالة والباقي يضربو فالجيب، وطبعا كيستغل أمية وحاجة الحالة وأمية وجهل المحسنين، وفلوس كثيرة كتدخل وتخرج العالم الله فين كتمشي وفاش كتخسر، وهادشي لي شفنا من صراع مول الكاسكيطة مع الزروالي بجوجهم كيجمعوا الفلوس للحالات الإنسانية، واحد مشا للحبس جوج مرات، وواحد دار لاباس من هادشي، ولا حسيب لارقيب، وكاين بزاف يوميا فالفايس هذا هو قالبهم، مول فلان مول فرتلان مول البالة مول المدرة مول العتلة، الموشكيل الكبير هو أن الحالات الإنسانية لي محتاجة المساعدات ولي بيها كيطلبو هاد النصابة مكيوصلها غير الفتات أما الفلوس الصحيحة كتمشي للصحاح يخسروهم فالقصاير. شحال هادي المحسنين فرخوا الجوامع فكل قنت فالمغرب، هاد الجوامع لي تستعملوا من بعد للدعوة السلفية والوهابية ولي خرج منهم الإرهاب والإرهابيين، ولي كانوا معاقل للمتشددين وساهموا بشكل كبير فتشدد المجتمع وإنتشار الإسلام السعودي المتشدد فيه، حاليا المحسنين كالسين كيسيفطوا فالفلوس للنصابة والشفارة وتزايد هاد الفئة راه ولا كثير، لدرجة تحول المغرب بحال شي منطقة خاصة بالعاهات ولربما كاين حاليا شي صانع عاهات بحال ديال نجيب محفوظ خدمتو هي يفبرك الحالات الإنسانية المثيرة للشفقة والمحركة لمشاعر الجالية المغربية المقيمة بالخارج الشايط عليها الأورو، ولي نيتهم حسنة وباغين يساعدو ولكن راه فلوسهم كتمشي غير للشفارة والنصابة." "شحال هادي المحسنين فرخوا الجوامع فكل قنت فالمغرب، هاد الجوامع لي تستعملوا من بعد للدعوة السلفية والوهابية ولي خرج منهم الإرهاب والإرهابيين. حاليا المحسنين كالسين كيسيفطوا فالفلوس للنصابة والشفارة وردو المغرب منطقة خاصة بالعاهات"
"قررات لجنة أعمال أكاديمية الحسن الثاني للعلوم والتقنيات تخصص 10 مليون درهم لإجراء أبحاث على فيروس كورونا المستجد “كوفيد 19”. وكيفما اكدات الاكاديمية، فبلاغ لبها توصلات بيه “كود”، هذ الأبحاث غادي تتعلق بثلاثة ديال الجوانب رئيسية: الجانب الطبي للأوبئة بشكل عام “كوفيد 19” بشكل خاص، واللي غتعتمد فيه على دراسة علم الأمراض الفيزيائية والوبائيات الكيميائية والجزيئية للوباء، وجانب استخدام التكنولوجيا وأجهزة التنفس الاصطناعي وباقي الأجهزة الأخرى فهذ الباب، وكذلك النمذجة الرياضية والذكاء الاصطناعي وكيفاش ممكن الاستفادة من هذشي لمحاربة الفيروس. وغادي تنظم الأكاديمية ندوة افتراضية ف8 ماي، غيشاركو فيها خبراء ممارسين فالمجال من المغرب وخارج المغرب باش يتكلمو على هذ الأبحاث اللي غاتدار. وكتستعد الأكاديمية باش تدير مجموعة من الندوات والأنشطة من بعد إلى سمحات الظروف، فنهاية ماي غتشكل مجموعة عمل اللي غتجرد الحصيلة العلمية لكورونا، وفيوليوز غتدير ندوة على البحث العلمي والابتكار لمرحلة ما بعد هذ الوباء، وفشتنبر غتتكلم فندوة أخرى على التجربة المغربية فالمكافحة ديالو. وبالإضافة لهذشي، غاتستعد الأكاديمية لتنظيم الدورة الثالثة لمؤتمر المجلس الإفريقي للبحث العلمي والابتكار، من 23 حتى ل25 نونبر، وغيتطرق لموضوع الأوبئة، وغايشاركو فيه خبراء أفارقة ودوليين." "أكاديمية الحسن الثاني للعلوم غاتخصص 10 مليون درهم باش تدير أبحاث علمية على كورونا"
"المناظر الطبيعية في المغرب عبارة على زبالة كبيرة والسياحة الداخلية هي السباب، لأن أي بلاصة سياحية في المغرب كيوصلوها المغاربة سواء عائلات ولا أفراد كيردوها زبالة كبيرة، أي بلاصة مشيت ليها وكتوصل ليها الطوموبيل كنلقاها عامرة زبل بداها من شواطئ الناظور لي جات غابرة في الجبل وصولا للجبال نواحي أزيلال أو تنغير أو شواطئ إيفني، كاينة كارثة حقيقية ديال الزبل وعدم إحترام البيئة وديك الهدرة ديال خلي بلاصتك نقية غير إشاعة، غابة صغيرة جات في طريق معزولة في طريق بومية وقفت نتغدى فيهات لقيتها عامرة زبل وليكوش وقراعي دالشراب، من هاد الناحية المغاربة خربو بلادهم شعبا ودولة. كاين بزاف ديال الفيديوات ديال أجانب كيزورو المغرب وكيمشيو لشي بلاصة زوينة بزاف ولكن للأسف كيلقاوها عامرة زبل وكيبداو يجمعوه، بحال لي دارو واحد الألمان فمولاي بوسلهام، وبحال لي دارو واحد الدنماركيين فالعرايش بغاو يباتو فطوموبيلتهم فواحد البلاصة جيهة المرصى وهوما يلقاوها مدفونة زبل وناضو كيجمعوا منظر زوين ليهم ولكنه مخجل وعار لينا حنا كمغاربة، وطبعا كاين بزاف ديال المبادرات بحال هادي لم يجري توثيقها، ولكن كاين ناس كتبقى فيها الطبيعة وكتبغي تنقي زبل الناس لخريين، الموشكيل عند المغاربة هو أمن هادشي ماشي حتى طبقي بزاف، حيت عادي تتوقع من واحد ماقاريش مقودة عليه ساخط على الوضعية أنه يلوح الزبل في الشارع، ولكن راه كاين شباب قاريين وواعيين وبيخير عليهم وكيوقف فالسطوب ويلوح الزبل ديال ماكدو من طوموبيلتو وسط السطوب ويزيد عادي جدا، وكاين براهش حدا عائلاتهم كيلوحو الزبل وتاواحد من عائلاتهم مكينبههم لأنه سلوك مستهجن وماخاصوش يدار داكشي. أنا نيت كنت كنلوح الزبل فأي بلاصة المهم هو نتخلص منو مايبقاش موشكلتي ويولي مشكلة لخريين، أقصى ما كنت كندير هو كاع نجمعو فميكة ونحطو فشي قنت حتى يجيز عمة شي حد يجمعو، ديك اللعبة ديال هادا جهدي عليك البلاد، وطبعا مكيجي حد يجمعو من غير شي كلب او مش كيشتتو كامل، ولكن مع المدة بديتك كنتلاقى ناس حسن مني وعلموني أنا داكشي راه سلوك كثر من حيواني، وأنا ني تبديت نوعى بهاد الموشكيل ملي وليت نخرج للطبيعة ونزور المناطق السياحية الطبيعية عاد بديت نوعى بهاد الموشكيل، ولكن ملي وعيت بيه أنا كمواطن لقيت أن الدولة براسها مواعياش بيه، ديما جيابي والصاكادو ديالي او الطوموبيل عامرين زبل حيت مكاينش فين نحطو برا وخاص نبقى محتافظ بيه حتى نرجع للدار أو ندخل للمدينة ونلوحو فشي طارو، أنا ستغرقت وقت كبير باش نوصل لهادشي ولكن راه في الأصل خاص نترباو على هادشي منذ الطفولة وفي المدرسة بالخصوص يكونوا حملات أسبوعية ديال تلاميذ كيمشيو وينضفو الغابات لي حداهم ورحلات توعوية ديال هادشي باش الطفل يكبر فيه حب النظافة والحضارة، وطبعا خاص يكونوا غرامات كبيرة على الأسر ولأفراد وطبعا خاص الدولة تجهز البنية التحتية باش مايبقاش عند الناس مبرر، حيت راه حشومة وعيب وعار أنك تضرب الطريق وتلقى مناظر طبيعية مكايناش عند نص بلدان العالم بهاد التنوع وفي اللخر تلقاها عامرة زبل." "السياحة الداخلية رجعات المغرب عبارة على زبالة كبيرة حيت بزاف ديال المغاربة ممربيينش والدولة عمرها فكرات تربيهم بالتعليم والغرامات"
"يشارك فرسان الأمن الوطني في الملتقى العالمي لرياضة الفروسية، المقام بإقليم قادس بجنوب إسبانيا، والذي يشارك فيه أكثر من ألف فارس يمثلون مختلف دول العالم. وماشي هادي هي المرة الأولى التي تشارك شرطة الخيالة التابعة للمديرية العامة للأمن الوطني في ملتقيات وأنشطة دولية، إذ سبق أن شاركت في معرض “الخيول الشغف” بأفينيون، جنوب فرنسا." "فرسان البوليس مشاركين ف الملتقى العالمي لرياضة الفروسية جنوب الصبليون"
"بحال العادة كازا سطات هي اللولة فالإصابات والموت، بحيث تقاسو فيها اليوم 496، منهم 359 فمدينة كازا بوحدها، وماتو اليوم فيها 14 كاملين فكازا. وكاين ديكالاج فأرقام الوفيات بين المديريات الجهوية والوزارة اليوم، بحيث مثلا الوزارة تكلمات على 2 وفيات فدرعة تافيلالت، بينما هذ الجهة أكدات وجود 3، وقالت الوزارة بللي كاينين 4 وفيات ففاس مكناس، لكن المديرية هضرات على 3. أما أعلى نسبة ديال حالات الشفاء المعلن عنها فكانت اليوم فبني ملال خنيفرة وفاس مكناس، بحيث سجلو 138 و137 إصابة على التوالي. وهذو باقي المعطيات المتوفرة حول الوضعية الوبائية: وطنيا: الإصابات 66855 (1402+) – الوفيات 1253 (37+) – الشفاء 51223 (866+) – الحالات النشيطة 14379. جهويا: كازا سطات: الإصابات 19849 (496+) – الوفيات (14+).
توزيع الإصابات: كازا (359+) – الجديدة (18+) – المحمدية (33+) – سطات (17+) – النواصر (31+) – برشيد (17+) – مديونة (10+) – بنسليمان (3+) – سيدي بنور (8+). مراكش آسفي: الإصابات 10764 (191+) – الوفيات (12+).
توزيع الإصابات: مراكش (165+) – الحوز (2+) – الصويرة (8+) – الرحامنة (6+) – اليوسفية (10+). طنجة تطوان الحسيمة: الإصابات 10098 (89+) – الوفيات 252 (1+) – الشفاء 9233 (88+) – الحالات النشيطة 613.
توزيع الإصابات: طنجة (36+) – العرايش (4+) – الحسيمة (10+) – تطوان (29+) – شفشاون (1+) – وازان (1+) – المضيق الفنيدق (8+). فاس مكناس: الإصابات 9584 (141+) – الوفيات 202 (3+) – الشفاء 8314 (137+) – الحالات النشيطة 1068.
توزيع الإصابات: فاس 5819 (57+) – مكناس 1191 (23+) – تازة 684 (31+) – بولمان 337 (11+) – إفران 173 (5+) – الحاجب 326 (9+) – صفرو 668 (3+) – تاونات 226 (6+) – مولاي عقوب 160 (2+). الرباط سلا القنيطرة: الإصابات 6050 (134+).
توزيع الإصابات: الصخيرات تمارة (17+) – القنيطرة (44+) – سلا (25+) – الرباط (26+) – سيدي سليمان (7+) – سيدي قاسم (12+) – الخميسات (3+). بني ملال خنيفرة: الإصابات 2989 (35+) – الوفيات 33 – الشفاء 2288 (138+) – الحالات النشيطة 665.
توزيع الإصابات: خنيفرة 346 (4+) – خريبكَة 482 (9+) – بني ملال 1315 (13+) – أزيلال 558 – الفقيه بن صالح 288 (9+). درعة تافيلالت: الإصابات 2941 (147+) – الوفيات 80 (3+) – الشفاء 1839 (37+) – الحالات النشيطة 1022.
توزيع الإصابات: الرشيدية 1020 (80+) – ميدلت 384 (30+) – زاكَورة 224 (2+) – ورززات 1166 (35+) – تنغير 147. الجهة الشرقية: الإصابات 1260 (24+) – الوفيات 28 (1+) – الشفاء 1061 (69+) – 171
توزيع الإصابات: وجدة (16+) – كَرسيف (2+) – فيكَيكَ (2+) – الناظور (3+) – الدريوش (1+). سوس ماسة: الإصابات 1353 (54+) – الوفيات 24 – الشفاء 594 (77+) – الحالات النشيطة: 735.
توزيع الإصابات: أكَادير إداوتانان 621 (25+) – إنزكَان آيت ملول 438 (9+) – شتوكة آيت باها 52 (4+) – تزنيت 83 (5+) – طاطا 98 (10+) – تارودانت 61 (1+). العيون الساقية الحمرا: الإصابات 1050 (12+) – الوفيات (2+).
توزيع الإصابات: السمارة (9+) – العيون (3+). الداخلة واد الذهب: الإصابات 595 (72+) – الوفيات 1 – الشفاء 257 (3+) – الحالات النشيطة 337.
توزيع الإصابات: واد الذهب 593 (45+) – أوسرد 2. كَلميم واد نون: الإصابات 316 حالة (1+) – الوفيات.
توزيع الإصابات: سيدي إفني (1+). وهذي إرشادات لتيسير قراءة المعطيات المتوفرة: * الرقم داخل الأقواص كيعني الحالات الجديدة اللي تسجلات فهذ 24 ساعة.
* مجموعة من الجهات المعطيات ديالها ناقصة حيت ماعطاتش معلومات جديدة، مثلا الأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات.
* هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عنها." "حصيلة كورونا فالأقاليم والجهات: ماتو 14 فكازا بوحدها.. وكاين ديكالاج فأرقام الوفيات بين المديريات والوزارة"
"“لابيجي” ف مدينة أكادير، تمكنات هاد صباح ديال السبت، من توقيف ثلاثة ديال الماس، وفيهم شي بنت. هاد الموقوفين متورطين ف شي قضية كتعلق بالسكر العلني البين والتشرد وتبادل الضرب والجرح بواسطة السلاح الأبيض المفضي إلى الموت. وفق ما كشفت عنه مديرية الأمن. وكشف المصدر أن شخصين وشي بنت يعيشون حالة التشرد كانوا يتناولون المشروبات الكحولية بغابة كتجاور دوار أغرود بضواحي أكادير، قبل أن يدخلوا في خلاف مع شخصين آخرين كانا تحت تأثير التخدير وحتى هوما كيعيشو بدون سكن قار، حيث تطور الخلاف بينهما إلى تبادل للضرب والجرح بواسطة أسلحة بيضاء نجم عنها وفاة شخصين من المتشاجرين بسبب تعرضهما لطعنات مميتة. وأضاف المصدر أن الإجراءات ديال البحث اللي باشراتو “لابيجي” أسفرت عن توقيف الفتاة وشخصين ممن شاركا في عملية تبادل الضرب والجرح المفضي إلى الموت، كما تم حجز جناوة اللي استعملت فهاد الاعتداء." "مواجهات باجناوة بين متشردين ضواحي أكادير سلات بمصرع جوج منهوم"
"أوردت يومية “الصباح” أن فرقة الشرطة القضائية التابعة لإقليم قلعة السراغنة، تجري منذ مساء أول أمس (الأربعاء)، أبحاثا مع ثلاث نساء، تورطن في اتفاق مسبق بينهن على تفويت رضيع بمقابل مالي، مباشرة بعد ولادته بقسم الولادة التابع للمستشفى الإقليمي للمدينة. وعلمت “الصباح” أن النيابة العامة دخلت على خط القضية مباشرة بعد افتضاح عملية التفويت، بسبب وقوع شنان بين الأم البيولوجية والوسيطة والأم الافتراضية وهو الشنان الذي انتبهت إليه عناصر الأمن الخاص والموظفون، ما انتهى إلى الاشتباه في تصرفات المتهمات وإبلاغ عناصر الأمن." "تفكيك شبكة للاتجار في الرضع"
"أنس العمري////   شيخ بالجماعة القروية أولاد صالح فكرسيف جابها فراسو. المعني بالأمر، وحسب ما أكده مصدر مطلع ل “كود”، أوقف، أول أمس الجمعة، متلبسا بتلقي رشوة بلغت قيمتها 5000 درهم.   وأوضح المصدر نفسه أن الشيخ المذكور تلقى المبلغ من مهاجر مغربي مقابل أن يستخرج له شهادة إدارية.    " "شيخ فكرسيف جابها فراسو. حصل كيشد الرشوة.. وها من عندمن"
"أنك تشوف مغاربة كيخطفو ويسرقو الناس لي ميتين ومجروحين ويالله مقلوب بيه تران فراه أمر جد عادي، وكتوقع ديما فالمغرب وفالعالم ” حتى العالم المتحضر ميريكان كمثال”، راه ففيضان أوريكا مشاو عصابات من مدن أخرى غير على ود التخمال والسرقة، وكذلك فزلزال الحسيمة الناس دارت لاباس غير بالنهب سواء من الديور أو نهب المساعدات والنصب والفساد، هادي حالة البشر راه فوقت الحروب والمجاعات غادي تلقى وحدين كيحاولوا يتكسبو من الكارثة، وهادشي أصلا كان متوقع، حيت ديما كيطرى ومافيه حتى حاجة مدهشة، من غير ردة فعل المغاربة لي مدهشة كثر من السلوك. الكارثة الحقيقية هي أن بزاف منا وخصوصا مستعملي التران فرحوا نوعا ما بالحادثة، حيت هاد الكارثة خلات عند بزاف ديال المغاربة أمل فإصلاح قطاع السكة الحديدية، من بعد مكان بنادم يأس وفقد الأمل وأصبح كيركب فالتران وهو مسلم أمرو لله، وكيف ماجرات العادة فالمغرب فراه خاص ديما حتى توقع شي كارثة ويموتوا الناس عاد كتنوض الإصلاحات فشي قطاع، مايمكنش يجي الإصلاح غير هاكاك، خاص ضروري من سبب مقنع ولي فالغالب هو أرواح المغاربة. التران فالمغرب هو الملجأ الوحيد لي كيهرب ليه بنادم من قطاع الطرق ديال المحطات والحالة المزرية ديالها، والكورتية كيتخاطفو ليك على الصاك ونتا مقطع لمراكش حتى تلقى راسك فالويجانطي، والإبتزاز فالعطل والأعياد والخطر لي داير بيك فأي لحظة فالمحطة بحكم أن المحطات فالمغرب هي ملجأ للمشردين والشمكارة والشفارة، كيبقى التران خدمة إظطرارية كيستعملها الواحد، وطبعا بلا مايلقى مقابل حقيقي لشحال كيخلص ديال الفلوس، تران غالي بزاف بلا خدمات مميزة ، والمشاكل ديالو كيعرفوها كاع المغاربة، لي يأسوا وعمر شي حد سمعليهم أو حاول يصلح هاد القطاع الحاجة الوحيدة لي كتبدل فيه هي الطريفة، لذا فراه الكارثة هي أننا نستبشرو خيرا بسباب تران تقلب وماتو فيه الناس، حيت دابا أصبح عندنا كمغاربة اليقين التام بلي أن هاد القطاع غادي يتصلح مستقبلا، أو غادي نكلسو نتسناو شي كارثة خرى كبر من هادي." "علاش ديما خاص حتى توقع شي كارثة ويموتوا الناس فشي قطاع معين عاد كيبدى الإشتغال عليه وعاد كتبان بوادر تحسينه.. على هاد الحساب خاص يموتوا المغاربة كلهم باش تصلح حال هاد البلاد"
"قال اگناسيو سمبريرو صحافي “الكونفيدونسيال” المتخصص فالعلاقات المغربية الاسبانية فحوار مع “كود” ان المغرب باغي من الصبليون تقول موقفها الداعم من مشروع الحكم الذاتي للصحراء تحت السيادة المغربية علنا ماشي غير تبقى دعمو فالسر. واكد ان هاد الشي ما غاديش يكون. كما تحدث عن مؤشرات كثيرة كترجح باللي الازمة الحالية بين الرباط ومدريد غادية تطوال. الصحافي ذكر باللي كان اجتماع للجنة العليا المشتركة تأجل جوجت المرات والمرة الاخيرة كانت نهار 10 دجنبر اللي هو النهار اللي علن فيه رئيس امريكا حينها دونالد ترامب اعترافو بسيادة المغرب على الصحراء الغربية. كما اوضح فحوار غادية تنشرو كود هاد النهار٬ ان قرار المحكمة الاوربية فاواخر يونيو او يوليوز بخصوص اتفاقيات الشراكة واتفاقية الصيد البحري بين الاتحاد الاوربي والمغرب غادي يزيد يخلي الازمة تطوال. لانو٫ حسب سمبريرو٫ يقدر ما يكونش فصالح المغرب تفاصيل الحوار بعد شوية" "سمبريرو لـ”كود”: المغرب باغي من الصبليون تقول موقفها من الصحرا اللي كتقولو فالسر والاجتماعات الثنائية"
"علمت “كود” ان الصحافي الشهير خالد الجامعي قد توفي هاد الصباح فمدينة كازا. الراحل كان يعاني من مرض مدة طويلة وقدر يقاومو قبل ما استسلم اليوم. الجامعي بصم الصحافة المكتوبة. ماشي حقاش كان رئيس تحرير “لوبينيون” الناطقة باسم الاستقلال وكان قيادي فهاد الحزب٬ بل من خلال حضورو فهاد المشهد بعد ظهور الصحافة المستقلة اللي كان ولدو بوبكر الجامعي احد مؤسسيها من خلال “لوجورنال”. خالد الجامعي كان كيكتب عمود فهاد الجريدة اللي تحولات لمجلة ولعب دور فهاد المنشأة الاعلامية اللي خدم فيها عائلتو تقريبا. حمودة الجامعي الابن الاخر لخالد كان مكلف بالاقتصاد لفترة فيها. شخصية مرحة معروف ببساطتو بقدرتو الرهيبة على تبسيط الامور المعقدة فالسياسة. طريقتو خلاتو محبوب عند ناس كثار" "رحيل الصحافي خالد الجامعي. احد وجوه الصحافة الحزبية والمستقلة"
"هاد العام منعات كورونا بزاف ديال الناس أنهم يسافرو كيف العادة خارج المغرب، وهادشي كينطبق حتى على المشاهير لي لقاو راسهم في بلادهم المغرب. سناء مرحاتي، المغنية ديال الملحون، لي موالفة تخرج برا المغرب كل عام، وهاد العام حصلات في لداخل، جبدات الأرشيف ديال السفريات السابقة. سناء مرحاتي، نشرت صورة على حسابها في الأنستگرام كتفكر بيها أيام السفر لي دارت لتانرانيا العام لي فات، ولي كانت شاركت تفاصيلها مع المتتبعين ديالها. " "فزمان كورونا.. سناء مرحاتي كتفكر ذكريات سفرة لتنزانيا – تصويرة"
"قالت مندوبية الحكومة المركزية فسبتة، أنها باتفاق مع السلطات المغربية، غاتخرج غدا 300 مغربي مع الحداش ديال الصباح. المندوبية قالت فقصاصات اخبارية، أن الدفعة الاولى غايكون فيها 300 مغربي من المغاربة اللي وصلوا الاوائل لسبتة وبقاو حاصلين فيها، وموراهم غايخرجو بعد ايام بقية العالقين." "كيما قالت كود. غدا فالصباح غادي يخرجو 300 مغربي عالقين فسبتة"
"قال عبد الله بولمعيزات، المدير الجهوي للصحة فجهة الرباط سلا القنيطرة، بللي هذ الجهة سجلات تحديدا 242 حالة، منني بأن الفيروس حتى لليوم، وسجلات 10 وفيات فقط، و59 حالات للشفاء. وزاد بولمعيزات، فتصريحو ل”كود”، بللي كاينين 173 ديال الحالات اللي كاتلقى العلاج حاليا فالسبيطارات ديال الجهة اللي كتستقبل مرضى “كوفيد 19″، و4 حالات فقط اللي كاينة فالإنعاش فالجهة كاملة. وقال المدير الجهوي بللي الجهة عندها 4 مستشفيات كتستقبل المصابين بكورونا، وكيتعلق الأمر بالمستشفى العسكري فالرباط، والمستشفى الجامعي ابن سينا، المستشفى الاستعجالي، والمركز الاستشفائي الإقليمي مولاي عبد الله فسلا، وبللي المستشفيات اللي بقات فالجهة كاملين كتتكلف بالحجر الصحي للحالات المشكوك فيها فقط. وقال بللي حتى اللي كتتبت إصابتهم بالفيروس فمدن أخرى من غير الرباط وسلا كيتم ترحيلها للمستشفيات الأربع، “بحال فاش كتتبت إصابة شي حد بالفيروس فقنيطرة، كيتم ترحيلو من المستشفى الإدريسي حتى لواحد من المستشفيات اللي ذكرت”، على حساب هضرتو. وقال بللي دابا فالرباط ولاو 3 ديال المراكز اللي كيجريو التحاليل المخبرية على الفيروس، وكيتعلق الأمر بالمستشفى العسكري والمعهد الوطني للصحة بالإضافة للمستشفى الجامعي اللي ولا يدير التحاليل حتى هو ابتداء من الاثنين اللي فات، هو و5 مستشفيات جامعية أخرى فمختلف ربوع المملكة." "المدير الصحة فجهة الرباط سلا القنيطرة ل”كود”: تشفاو عندنا 59 حالة بكورونا وماتو 10 وغير 4 اللي فالإنعاش.."
"هاد الويكاند علنو على خبر وفاة فرانك لوكاس البزناس الشهير لي دارو عليه فيلم كيحكي القصة ديالو ومثل الدور الممثل الأمريكي دينزل واشنطن والفيلم كان اسمو “American gangster- رجل عصابات أمريكي”، و من إخراج ريدلي سكوت. وقال أحد أفراد عائلة لوكاس، لوسائل إعلام أمريكية، انه مات الخميس الماضي لأسباب طبيعية، عن عمر يناهز 88 عام، في نيوجيرزي. وتولد لوكاس في ولاية كارولينا الشمالية عام 1930، وانتقل لنيويورك، فين ولى تاجر بارز للهيروين، طوال ستينيات وسبعينيات القرن الماضي." "وفاة فرانك لوكاس امبراطور المخدرات ومول قصة “امريكان گنگستر” ديال ريدلي سكوت"
"المحامي الحقوقي ورئيس الحزب الليبرالي المغربي محمد زياد هاجم العدو اللذول ديالو إلياس العماري الأمين العام لحزب الأصالة والمعاصرة، وتساءل خلال شريط فيديو نشر على الصفحة الرسمية لحزبه، قائلاً: “شكون كيحمي إلياس العماري ومن معه؟”. كما دعا زيان إلى التوزيع الحقيق للثروة بشكل عادي على كافة المغاربة، وأضاف: ” راه خاص اللّي كيفطر بألف درهم يوميا يراعي شويا للمغاربة الجياع”، قبل أن يواصل هجومه اللاذع بالقول: “كاين مجموعة من الأشخاص كيستغلو قربهم للملك محمد السادس لقضاء مصالحهم الذاتية على ظهور المغاربة”." "زيان: كاين أشخاص كيستغلو قربهم من الملك لقضاء مصالح ذاتية على ظهور لمغاربة وشكون كيحمي العماري ومن معه؟"
"نشر الأمير البريطاني هاري ومراتو دوقة ساسكس ميگان ماركل صورة ديال ولدهم، آرتشي هاريسون ماونتباتن-ويندسور، على حسابهما في إنستگرام بمناسبة يوم الأب في بريطانيا.  وقالت ميگان ماركل، انها واخا كتكسر القواعد الملكية بشكل متكرر، غادي تقوم بتعميد ولدها آرتشي هاريسون على الطريقة الملكية في نهر الأردن. وبان المولود الأول لميگان ماركل والأمير البريطاني هاري للعالم لأول مرة، نهار 8 ماي، مع والديه المتألقين.  " "ولد الأمير هاري وميكَان ماركل ولى نجم ديال الأنترنت ومو مامفاكاش مع التقاليد الملكية – صور"
"كشف مصدر مسؤول مقرب من والي جهة طنجة تطوان الحسيمة لـ”كَود” أن السلطات العمومية كدير اللي عليها باش تحافظ على النظام طيلة اليومين الماضيين بعمالة الفنيدق والفحص أنجرة. وأكد المصدر في تصريح لـ”كَود” أن المهاجرين المنحدرين من دول جنوب الصحراء بداو يرجعو للمدن اللي جاو منها، مضيفا بالقول: “اللي جا من كازا رجع واللي جا من خريبكَة رجع وغيرها من المدن”. ونفى المصدر نفسه تسجيل اعتقالات في صفوف المهاجرين المنحدرين من دول جنوب الصحراء أو المغاربة اللي توافدوا على الشمال خلال الساعات الماضية، مؤكدا في الوقت نفسه أن الوضع دابا بدا كيستاقر. وأضاف المسؤول البارز بولاية جهة طنجة تطوان الحسيمة: “المهاجرين، خاصة المنحدرين من دول جنوب الصحراء، قطعو تذاكر العودة ديالهوم من محطة القطار ورجعو بحالهوم لكن كان شويا ديال الضغط صباح أمس الثلاثاء، وملي شافونا رجعنا بداو يمشيو لراسهوم”." "على موجة الحريكَ الجماعي لسبتة.. مقرب من الوالي مهيدية لـ”كَود”: الوضع بدا كيستاقر فـ الشمال"
"كيف قالت “كَود” هادي أيام. تأكد حسب مصدر حكومي عقد مجلس وزاري يوم غذ الأربعاء بالقصر العامر بفاس برئاسة الملك محمد السادس. هاد المجلس كان غادي يقدر ينعقد هادي أيام لكن تأجل. وحسب مصدر “كَود”، فإنه من المتوقع تكون فهاد المجلس الوزاري تعيينات جديدية في صفوف الولاة والعمال وحتى السفراء اللي غادي يتم اعتمادهم، بالإضافة إلى الإعلان عن تعيينات جديدة في صفوف مدراء ومسؤولين بمؤسسات عمومية كبيرة." "كيف توقعات “كَود” من قبل.. مجلس وزاري غادي يترأسو سيدنا غدا بفاس"
"علنات المكتبة الوطنية بللي غاتبقى خدامة مع الناشرين والطابعين والمؤلفين حتى فهذ الفترة ديال حالة الطوارئ، وغاتقدم خدماتها ليهم، وخصوصا المتعلقة برقم الإيداع القانوني والترقيم الدولي (ردمك، ردمد)، وماغايتوقفوش هذ الخدمات واخا كاينة حالة الطوارئ الصحية اللي فرضها تفشي فيروس “كورونا” المستجد. وأكدات إدارة المكتبة الوطنية، فبلاغىليها حصلات “كود” على نسخة منو، بللي غايبقى فريق العمل فخدمة هذ الناس ورهن الإشارة ديالهم بفضل تقنية العمل عن بعد، وخصصات عنوان إلكتروني باش تجاوب على استفساراتهم وتساؤلاتهم." "المكتبة الوطنية كتواصل خدمتها مع الناشرين والمؤلفين عن بعد"
"علمت “كود”، أن الجدرامية والسلطة المحلية سجلو انتحار مراهق عندو 16 عام  شنقا في دارهم الواقعة بتراب دائرة باب برد التابعة لاقليم شفشاون. هاذ الشي طرا مع بداية السيمانة. في السنة الماضية 2018، الجدارمية سجلو حالات انتحار كثيرة فاقليم شفشاون اللي كتبقى أسبابها متعددة. تقريبا 30 حالة انتحار في 2018. النيابة العامة المختصة فتحات تحقيق في الواقعة باش يتعرف سبب انتحار الضحية وملابسات الواقعة بناءا على تقرير التشريح الطبي اللي عادي تخضع ليه." "2019 بادية حتى هي بالانتحارات فشفشاون. شاب لقاوه شانق راسو في دارهم"
"بعد إعلان السلطات الإيطالية عن إصابة أزيد من 150 شخص فيروس “كُورُونَا” القاتل، استنفرت القنصليات المغربية مختلف مصالحها للتواصل بشكل مباشر مع أفراد الجالية المغربية المقيمة هناك، وذلك في إطار الإجراءات الاحترازية المتخذة. وقد وجّهت القنصلية العامة للمملكة المغربية بـ”بولونيا”، التي تضم مجموعة من الأقاليم ذات الكثافة السكانية، “ريجبو إيميليا، توسكانا، ليماركي”، إعلانا لرؤساء الجمعيات والمراكز الإسلامية المغربية التابعة لها، تُخبر فيه بإحداث خلية أزمة. وحسب الوثيقة، التي توصلت بها “كود”، فإن إحداث هذه الخلية يأتي في إطار مواكبة الأوضاع المرتبطة بانتشار مرض كورونا فيروس بالشمال الإيطالي، وذلك من أجل متابعة الوضع الصحي لأفراد الجالية المغربية المقيمة بالمنطقة والتواصل معها بهذا الشأن." "قنصيلة المغرب ف بولونيا حتى هي دارت خلية أزمة باش تتواصل مع الجالية بسبب كورونا"
"البيجيدي داير شد ليا نقطع ليك مع الاستقلال في بوزنيقة. الجديد حملته شكاية من مستشارين ديال البيجيدي رافعين شكاية إلى المفتشية العامة للجماعات المحلية، كيتهمو فيها الرئيس ديال المجلس الاستقلالي محمد كريمين بأنه دوز صفقة ديال قطاع النظافة لشركة تابعة للأمين العام السابق ديال حزب الميزان حميد شباط. هاد الاتهام الخطير واللي كيرجع ولو بالسوء اسم حميد شباط لي غبر من الساحة السياسية بعد انتخابات الميزان، سببه هو اختلالات قطاع النظافة في بوزنيقة، واللي كيدبروه حسب البيجيديين الاستقلاليين و الحركة الشعبية لي كيسيرو قطاع النظافة في هاد المدينة الصغيرة." "البيجيدي ديال بوزنيقة كيتيرو في الاستقلال. كريمين دوز صفقة ديال قطاع النظافة لشركة مقربة من شباط"
"قبل 18 ابريل 2021 كان المغرب حاجة وبعد احداث سبتة طحنا بزاف من عين العالم. ف18 ابريل دخل ابراهيم غالي زعيم البوليساريو ل”لوگرونيو” ب”ريوخا” فشمال اسبانيا بباسبور ديبلوماسي جزائري باسم اخر. ناضت ازمة حقاش الرباط قالت لمدريد ما خبرنيناش. ما تسوقوش لينا. كان المغرب فديك الوقت فموضع قوة. كان مزيان. كنا لبلاد اللي دارت اكثر لقاحات لمواطنيها فافريقيا. بحالها بحال اوربا. كانت الطريق مبعدة لينا باش ندوزو من مرحلة لمرحلة جات احداث سبتة. فقنا من الگلبة. حكومة كتوظف 10 فيهم قاصرين واطفال فحرب باردة مع دولة اخرى. هادي هي صورتنا. داز اكثر من 10 الاف مغربي فوقت قياسي. شوهة واش من شوهة. حسينا بالعار من بلادنا. لقاتها اسبانيا من الجنة والناس وناض اعلامها شوهنا بزاف. المغرب بقى هاز الايقاع وعطانا الاحساس باللي عندو شي دوسي صحيح تحتو. اليوم فالساعات الاولى من الثلاث 2 يونيو 2021 خرجات طيارة فرنسية من مطار بيكتوريا باقليم الباسك وفيها ابراهيم غالي ونقلاتو للجزائر. لا متابعة ضدو لا اعتقال لا والو. تفتح تحقيق وسمعو ليه. فهاد الفيلم خسرنا بزاف بزاف. خسرنا صورتنا عند ريوسنا اولا. عاد نشوفو العالم، لمغاربة شعرو بالعار لهاديك الصور اللي ما كتعكسش بصاح واقعنا. لا حنا عندنا مجاعة لا حنا دولة بئيسة لا حنا دولة قمعية باش نشوفو هاد الاعداد كتخرج من لبلاد. لكن الديبلوماسية كانت مسؤولة على تدبير هاد الملف. دارت تدبير كارثي. هاداك اللي كيقول ليه رئيس افريقي “امبيسيل” بين ضعفو. الديبلوماسية ماشي ديال الخفة. ماشي ديال التزقزيق. ديال الرزانة. ماشي ديال المزايدة. ديال العقلانية والقرارات اللي فيها حكمة. اش ربحنا من هاد الشي. قول اش ما خسرناهش فهاد الشي. اوربا فسابقة كلها مع اسبانيا ضدنا. ولينا بحال ايلى حنا ليبيا وحتى تركيا حتارموها وحنا هانونا. درنا خطأ باش دخل بوريطة فحرب مع المانيا وكنعرفو قوتها فالاتحاد الاوربي. قطعنا معاها العلاقات الديبلوماسية تقريبا بعد استدعاء سفيرتنا فبرلين وتزادت عزلتنا. فهاد الازمة كنا بوحدنا. فين لعرب؟ حتى حد ما ضامن مع المغرب. ما كان معانا. خاصنا نعتارفو باللي ما يمكنش نعولو عليهم. يمكن ضعفنا ان وزير خارجيتنا ما دار حتى حاجة فهاد الاتجاه. باغي غير يضارب. كل نهار كيهدر مع شي وزير خارجية افريقي. هادي قضية عندها ارتباطات مع الهجرة. علاش ما وقف معانا حتى حد؟ مرة اخرى حقاش بوريطة ما فيدوش. دابا عشنا عزلة. البارح دارت وقفات فمدن اسبانية بين جزائريين وناس البوليساريو احتفاء لنصرهم على المغرب. اييه داروه. داروه حقاش عندنا وزير فالخارجية بحال بوريطة" "باش تكون عندك ديبلوماسية “امبيسيل”. كيفاش كنا شان ومرشان وولينا مرمدين. الاتحاد الاوربي ورا اسبانيا وفرانسا تخلات علينا وعريبان ما مسوقينش والاشقاء الافارقة ما على بالهمش"
"ايلى تجمعو فنانين ملايرية ما كيخلصوش الضرائب وكيتخلص فيهم شي وحدين خاصة المغنيين بالكاش بحال عبد الرحيم الصويري وهاديك اللي دايرة راسها صحراوية وما عندها علاقة بالصحرا سعيدة شرف وطاهور وزايد عليهم وحدين ضعاف جدا فنيا باش يديرو شي تخربيقة اسمها “ملحمة” على مونديال 2026 عرف باللي النتيجة غادية تكون عيانة بزاف. ولا زدتو على هاد الشي سعيد الناصري اللي داير الاخراج وكاتب الكلمات والملحن هو عبد اللطيف السعيدي غاديين تزيدو اقتناع باللي العمل عيان عيان عيان. شوهة وصافي. تخربيقة ديال التخربيق. لا كلمات لا اداء. الفنان محمد الجم كان اكثر تعبيرا باش بان بحال شي حد جابوه بزز لشي حاجة. فرضو عليه يجي ويحضر وغير كيدور فعينيه ومرة مرة كيفتح فمو باللي راه كيغني. بزاف امثال ليلى حديوي لا علاقة. علاش. سولو الناصري دابا باش تعرفو التلفة حتى الملح عبد اللطيف السعيدي اللي الف ما سمي ب”ملحمة “ابطال” كيبين باللي هادي تخربيقة ولكن بلا ما يعيق. السيد قال ل”دوزيم: باللي هادي كان موجدها ف2010 و”باش ما ديناش كأس العالم” نساها باللي “الوطن الحبيب عاود قدم الملف لبيت النداء”. تصورو معايا مزيان باش ترشح المغرب كان بداية الالفية واكثر من عشر سنين خرج نفس الكلمات. جيل كلو تبدل. عقليات تغيرات. شباب ما عندو علاقة بهاد الشي اللي تقال. حتى الكلمات تخربيقة وصافي. بعض المرات ما كتعرفش واش على الملك محمد السادس ولا على الوطن ولا على الرياضة. من غباءهم كيرددو “بلاد الامان يزورها الانسان برعاية الرحمان” يعني بالدارجة زورها وعول على الله يحميك. حتى فاش بغاو يتكلمو على الامن والامان خانتهم اللغة وعطات عكس ما بغاو يقولو. بلا ما نهدرو على اللغات الاخرى وعلى حضور هاداك العدد لكبير من شي وحدين كيقولو فنانين وكيقدمو شي حاجة اخرى ماشي فن. المشكلة فهادوك يقولون ما لا يفعلون. السي الصويري كيقول باللي “عيطو علي نا فكرتش” وباللي متجندين وراء سيدنا” التجند يا السي عبد الرحيم هو تكون مواطن وباش تحقق هاد الشي خاصك تخلص بحالك بحال كاع هادوك اللي كيتخلصو كاش الضرائب. فين ساكن والطونوبيلة اللي كتحرك فيها انت ماشي مليادير بل اكثر من مليادير. اش كدير لهاد الوطن لا انت ولا امثالك. الوطن ماشي كلام بل فعل. نهار تخلص اللي خاصك تخلصو للضرائب دير انت وغيرك ملحمة غادية تكون صادقة وطبعا نسبة نجاحها غادية تكون كبيرة. اما بحال هاد الملحمة لو اعتمدوها فاختيار البلد اللي غادي يدي كأس العالم ف2026 يستحيل نحلمو بيها" "“كلنا ابطال” يالله نركبو على المونديال ونديرو تخربيقة نزيدو نشوهو ريوسنا فالعالم. ملحمة فاشلة كلمات ولحن واداء وهادوك اللي كيداعيو حب الوطن بحال الصويري وطاهور وشرف يخلصو غير ضرائبهم وباراكا من الطنيز"
"عن الأخبار/// قرر هيرفي رونار، مدرب المنتخب المغربي الأول لكرة القدم، عقد لقاء مع جمال السلامي، مدرب المنتخب المحلي، من أجل وضع اللمسات الأخيرة على لائحة المنتخب التي ستخوض منافسات كأس أمم إفريقيا، والتي سيحتضنها المغرب بداية من الشهر المقبل.   وكشفت مصادر متطابقة أن رونار قرر متابعة مجموعة من اللاعبين خلال كأس أمم إفريقيا، في أفق اختيار بعض العناصر التي يمكن أن تنضم للمنتخب الأول في نهائيات كأس العالم بروسيا، الصيف المقبل.   ووضع رونار مجموعة من اللاعبين تحت الاختبار، خصوصا لاعبي الوداد والرجاء الرياضيين." "رونار يضع لمسته على تشكيلة الأسود قبل الشان"
"فالمغرب عارفين ومتأكدين باللي هاد القضية ديال العزل الذاتي التلقائي ما يمكنش نديروه. كاين اسباب كثيرة. فكازا الناس ساكنة فبيت او جوج بيوت. كيفاش غادي يدار هاد الحجز فالاسر البسيطة وحتى اللي شوية متوسطة. ثانيا التقاليد فمجتمعنا كتغلب على كاع الاحتياطات. “كنت فالتنفس الصناعي الاختراقي فمصحة كازاوية معروفة. تحسنت شوية وجاو عندي صحابي من ميادين مختلفة وكلهم محسوبين على الناس اللي عندهم الوعي. اييه جاو وما خافوش من العدوى” يحكي انس 45 عام رجل اعمال بيضاوي ل”كود”. هاد رجل الاعمال قاوم الموت وشافو حداه فالغرفة اللي كان فيها. استغرب كيفاش صحابو اللي عزاز عليه ما خافوش على ريوسهم. اما علي 39 عام وكيخدم فالقطاع الخاص فاكد ل”كود” باللي ضارب مع امو باش ضرباتو كورونا ومع عندو الضغط تكرفص ودارو ليه التنفس الصناعي الاختراقي حتى هو “امي تخاصمات معايا. حقاش قبل ما يديرو لي التنفس وكنت فحالة مركفصة بزاف جات بغات تشوفني. رفضت وما مخليتهاش تدخل. باش نقزتها وخرجت تخاصمات معايا. لحد الان ما فهماتش علاش ما خليتهاش تشوفني”. علي اكد ل”كود” باللي كان صعيب بزاف ليه يمنع ناس من عائلتو يجيو يشوفوه او حتى يعنقوه “باش تخاصم مع امك باش تحميها كتولي تخاف ضيع كاع العائلة. الناس كتجي تشوفك بحال ايلى فيه مرض عادي ماشي فيروس قاتل لفئات بحالي وبحال اللي فيهم السكر واللي سنهم شوية كبير” يضيف علي ل”كود”. اللي تناشر فهاد الفترة ماشي غير يجيو يشوفو الناس فبعض المصحات الخاصة٬ كاين اللي كيسمع شي حد مريض فيه كوروما واخا ماشي فالصبيطار كيجيو عندو يزوروه “جداتي كبيرة شوية فالسن. جاتها كورونا.. ما كانتش عندها امراض مزمنة وما دخلناهاش للصبيطار. وصلات لخبار عن طريق واحد بنت عمتي ما كتسكتش شوية بداو كيجيو عندنا الناس. تصور ناس من العائلة ركبو فالطوبيس وجاو من حي بعيد باش يشوفو جداتي اللي حنا ما كناش ندخلو عندها للبيت” تحكي حياة ل”كود”. هاد الجدة كتسكن فحي القدس فالبرنوصي. جاو عندها ناس من الحي المحمدي وسيدي عثمان اما فطاكسي كبير او طوبيل او الترام او فيهم كاملين فشي حالات. تصورو باش رجعو واكيد فشي حد فيهم الفيروس لشحال من واحد غاديين ينقلوه. مع هاد الحالات يصعب بل يستحيل ماشي غير وقف العدوى بل معرفة المخالطين. حقاش ولات بؤر عائلية. احد الاطباء اكد ل”كود” باللي اللي كينقل العدوى فكازا اليوم ماشي اللي خدامين فالمعامل ولا اللي كيبيعو ويشريو٬ اللي كينقلها فالمرتبة الاولى هما اللي ايلى بقاو فدارهم فحجر صحي شامل ما يخرجوش٫ ما غادي يوقع والو. ما كيخدمو فمصانع لا معامل ولا مكاتب. كاين فيهم اللي كيظل يدور وفهاد الدوران كينقل الفيروس. كما اكد ان شي قهاوي خاصهم يتسدو. ولاو حاضنات لكورونا وبدون احترام للمعايير اللي دارتها وزارة الصحة. البارح الخميس 5 نونبر تسجل فالمغرب 5641 حالة فكورونا فيروس ومات 77 مغربي بهاد الڤيروس اللعين. غير كازا اكبر مدن المغرب تسجلات فاحياءها 1936 حالة وقتلات كورونا 26 كازاوي. رقم قياسي فالاصابات. بهاد الارقام وصلنا ل874 اصابة خطيرة وحرجة. غير ف24 ساعة تزادت 80 حالة خطيرة. من هاد الرقم 64 حالة تحت التنفس الصناعي الاختراقي. يعني وصلنا الان من هاديك 874 حالة ل487 حالة تحت التنفس الصناعي الاختراقي. يعني عايشين بالتنفس بعد ما ضرب الفيروس الرئتين. هاد الارقام كدير ضغط كبير على المستعجلات. دابا وصلنا ل36 بالمائة كمعدل لنسبة ملء الاسرة الخاصة بكورونا فيروس. هاد الشي كيخلع ولكن لمغاربة ما مسوقينش. ناخدو الدار البيضاء اللي كيتسجل فيها ارقام كل نهار كثر من اللي سبقو. لقهاوي عامرين والاسواق كثر والناس كتحرك وكأن المرض ما كاينش. وزير الداخلية عبد الواحد لفتيت قال هادي يومين فالبرلمان باللي كازاوا ما مساعدينش الدولة فالحد من انتشار هاد الفيروس. المديرة الجهوية للصحة بالدار البيضاء الدكتورة نبيلة ارميلي كانت اكدات هادي شهر فحوار مع “كود” باللي دابا باللي كاين انتقال عدوى جماعي للفيروس. دعت للاحتراز وقالت باللي “اليوم باش نوصلو لمرحلة انتقال الفيروس عبر الاشخاص وما كنعروفش شكون كيعادي شكون٬ خاصنا نكونو اكثر حذر ويقظة. لكن كبيضاويين اولا ومهنيين فقطاع الصحة نلاحظ ان نسبة اليقظة تراجعات شوية٬ بل هناك من يقول ان هاد الفيروش اصلا ما كاينش وكاين اللي كيعتاقد ان هاد الفيروس بعيد عليه وما غاديش يجيه… في حين ان هاد الفيروس ما كيعزلش شكون يقيس وشكون اللا”. هاد الشي راه شهر الطيب حمضي، طبيب وباحث في السياسات والنظم الصحية٬ طالب ب”العزل الذاتي التلقائي داخل الاسر” واكد انو صعيب تجاوز الوضعية الوبائية فالدار البيضاء “بدون حجر صحي مُوَجَۜه بالبيضاء لأربع او ست أسابيع على الأقل” الطبيب الباحث هدر على التحديات ولكن شدد على ان “الكثير من الناس يتصرفون وكأن الوباء مرض ينتشر في الهونولولو، ولم يدخل مدنهم بعد، بل لن يدخلها رغم ما يرون من ارقام ووفيات امام اعينهم بل تحصد اقربائهم ومعارفهم. هده مشكلة كبيرة”ذكر بدارسة امريكية فيها ان “المصاب بكورونا ينقل المرض الى ازيد من نصف أعضاء اسرته، وان ثلاث ارباع هؤلاء يصابون في الخمس أيام الأولى من الإصابة الأولية، وان الأطفال اقل من 18 سنة ربما ينقلون الفيروس داخل عائلاتهم مثل الكبار”" "باش التقاليد كتغلب الجايحة. لمغاربة كيزورو وحدين فيهم كورونا ويتجمعو معاه. مواطن ل”كود”: كنت تحت التنفس الصناعي وجاو عندي ناس كثار واعية وقارية وامي تخاصمات معايا باش منعتها تجي تشوفني"
"يبدو أن السلطات المغربية تتجه إلى إغلاق الحدود مع عدد من الدول الأوروبية، على خلفية كشف 21  متحورا جديدا من السلالات الإنكَليزية. ويأتي ترقب الإعلان عن هذا القرار رسميا، في وقت أعلن السفير السويسري في المغرب، في تغريدة على صفحته في “تويتر”، أن الرحلات من سويسرا في تجاه المملكة علقت مؤقتا من طرف سلطات الرباط، ابتداء من منتصف ليل اليوم الاثنين.  وذكر أن هذا الإجراء ساري المفعول ل 15 يوما. كما كشفت سفارة إسطنبول بالمملكة، في تغريدة أيضا على صفحتها في “تويتر” عن أن الإجراء يشمل أيضا تركيا. " "المغرب كيوجد باش يسد حدوده مع عدد من الدول الأوربية بسبب السلالات الجديدة ديال كورونا.. و تعليق الرحلات مؤقتا غايشمل سويسرا وتركيا – تغريدات"
"تلميذ مغربي عايش ففرانسا سميتو “بلال بورادوس” جاب أعلى نقطة في امتحانات الباكالوريا ديال هاد العام على الصعيد الوطني. وجاب المغربي الي عندو 17 لعام 19.15/20 في الباك. وقال بلال في تصريحاتو الاعلامية، أنه كان يراجع الدروس ديالو يوميا، وكيخصص ساعة كل نهار للماط والفيزيك. وكيقرا المغربي شعبة العلوم بثانوية “Bernard-Palissy”، وباغي يلتاحق بكلية العلوم القانونية، ويحقق من بعدو الحلم ديالو ويدخل للمدرسة العليا." "مغربي جاب أعلى معدل فالباك في فرنسا"
"جهة كازا سطات هي اللولة بحال ديما فالوفيات الجديدة، بحيث سجلات اليون 21 وفاة، تابعاها الرباط سلا والجهة الشرقية ب11 وفاة لكل وحدة فيهم. وكازا سطات خلاص مازال كتسجل المرتبة الأولى فالإصابات اليومية، حيت تقاسو فيها اليوم 2409، منهم 1931 فكازا وحدها، وكتجي بعدها جهة الرباط سلا القنيطرة اللي تقاسو فيها 1060 اليوم. وأما أعلى نسبة ديال حالات الشفاء المعلن عنها فكانت فجهة سوس ماسة اللي براو فيها 247 واحد. وهذو باقي المعطيات المتوفرة حول الوضعية الوبائية: وطنيا: الإصابات 252185 (5836+) – الوفيات 4197 (70+) – الشفاء 205556 (4602+) – الحالات النشيطة 42432. جهويا: كازا سطات: الإصابات 108916 (2409+) – الوفيات (21+).
توزيع الإصابات: كازا (1931+) – الجديدة (90+) – المحمدية (78+) – سطات (67+) – النواصر (96+) – برشيد (48+) – مديونة (58+) – بنسليمان (32+) – سيدي بنور (18+). الرباط سلا القنيطرة: الإصابات 29581 (1060+) – الوفيات (11+).
توزيع الإصابات: القنيطرة (211+) – سلا (284+) – الرباط (95+) – الخميسات (93+) – الصخيرات تمارة (273+) – سيدي قاسم (100+) – سيدي سليمان (4+). مراكش آسفي: الإصابات 22573 (289+) – الوفيات (3+).
توزيع الإصابات: مراكش (200+) – الصويرة (15+) – الرحامنة (16+) – قلعة السراغنة (10+) – الحوز (10+) – آسفي (8+) – اليوسفية (30+). طنجة تطوان الحسيمة: الإصابات 20115 (381+) – الوفيات 457 (10+) – الشفاء 17680 (186+) – الحالات النشطة 1978.
توزيع الإصابات: طنجة (136+) – المضيق الفنيدق (40+) – تطوان (40+) – العرايش (44+) – وازان (38+) – الفحص الانجرة (1+) – الحسيمة (41+) – شفشاون (41+) – وزان (2+) – الفحص الأنجرة (1+). فاس مكناس: الإصابات 14437 (93+)  – الوفيات 445 (2+) – الشفاء 13290 (105+) – الحالات النشطة 702.
توزيع الإصابات: فاس 7102 (34+) – مكناس 2164 (12+) – تازة 1750 (7+) – صفرو 1115 (14+) – إفران 487 (3+) – بولمان 598 (11+) – تاونات 540 (6+) – مولاي عقوب 186 – الحاجب 495 (6+). الجهة الشرقية: الإصابات 16673 (686+) – الوفيات 348 (11+) – الشفاء 9575 (144+) – الحالات النشطة 6750.
توزيع الإصابات: وجدة 8766 (336+) – الدريوش330  (32+) –  بركان 1479 (90+) – تاوريرت 1107 (19+) – جرادة 1243 (42+) – كَرسيف 1037 (86+) – فيكيك 492 (4+) – الناظور 2219 (77+). سوس ماسة: الإصابات 14334 (501+) – الوفيات 235 (1+) – الشفاء 9790 (247+) – الحالات النشطة 4309.
توزيع الإصابات: أكَادير إداوتانان 7823 (285+) – إنزكَان آيت ملول 3969 (11+) – تارودانت 1328 (52+) – اشتوكة آيت باها 519 (10+) – طاطا 266 (23+) – تيزنيت 429 (12+). بني ملال خنيفرة: الإصابات 11740 (176+) – الوفيات 275 (6+) – الشفاء 10004 (86+) – الحالات النشطة 1461.
توزيع الإصابات: بني ملال 3591 (18+) – خنيفرة 1458 (25+) – خريبكَة 2755 (67+) – أزيلال 1768 (15+) – الفقيه بن صالح 2168 (51+). درعة تافيلالت: الإصابات 10776 (103+) – الوفيات (2+).
توزيع الإصابات: الراشدية (28+) – ميدلت (43+) – تنغير (18+) – ورزازات (8+) – زاكورة (8+). العيون الساقية الحمرا: الإصابات 3050 (45+) – الوفيات (1+)
توزيع الإصابات: العيون (40+) – بوجدور (4+) – بوجدور (1+). الداخلة واد الذهب: الإصابات 2767 (27+) – الوفيات 7 (1+) – الشفاء 2369 (12+) – الحالات النشطة 391.
توزيع الإصابات: واد الذهب 2750 (27+) – أوسرد 17. كَلميم واد نون: الإصابات 1928 (66+) – الوفيات (1+).
توزيع الإصابات: كَلميم (43+) – طانطان (14+) – سيدي إفني (7+) – آسا الزاك (2+). وهذي إرشادات لتيسير قراءة المعطيات المتوفرة: * الرقم داخل الأقواس كيعني الحالات الجديدة اللي تسجلات فهذ 24 ساعة.
* مجموعة من الجهات المعطيات ديالها ناقصة حيت ماعطاتش معلومات جديدة، والأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات.
* هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عليها." "21 واحد قتلاتهم كورونا اليوم فكازا.. و11 فالرباط ووجدة.. وها تفاصيل الجهات الأخرى"
"قال مولاي حفيظ العلمي وزير التجارة والصناعة والخدمات والاقتصاد الرقمي والتكنلوجيا ان منظومة مجموعة رونو وممونوها تحقق استثمارا بقيمة 815 مليون أورو ونحو 14 ألف منصب شغل مباشر وغير مباشر أحدثت في المغرب واكد ان الشركة تروم في أفق 2023 بلوغ رقم معاملات إضافي بقيمة 1,5 مليار أورو في السنة إلى جانب إحداث 50 ألف منصب شغل" "مولاي حفيظ العلمي: حتى 2023 رونو غادية تخدم 50 الف مغربي"
"كيف قلنا من قبل، قدرات الفنانة المغربية بسمة بوسيل وراجلها تامر حسني أنهم يخلقوا الجدل في الأيام لي فاتت ويديرو البوز على مواقع التواصل الاجتماعي، بعد إعلان الانفصال ديالهم. بسمة بوسيل وراجلها من بعد الضجة قرروا يرجعوا لبعضياتهم بستوريات على انستكَرام، تبادلوا فيهم كلمات  شي شافها فيها الحب، وشي شافها فيها بزاف ديال التلاعب وخاصة داكشي لي كتب تامر حسني لي بان بحالا كيربي فمراتو ماشي كيعتابرها ند ديالو.. والمهم طبعا من هادشي كامل هو انهم تصدرو الأخبار في كاع المواقع المغربية والعربية. و مصادر لقريبة من الكوبل المثير للجدل، أكدوا في تبركيكة لـ”كود” أن القضية كانت ملعوبة بيناتهم، والبوز لي داروه عمرهم كانوا يديروه واخا يخرج تامر حسني ملحمة ماشي غير أغنية.   " "تامر حسني وبسمة بوسيل تصالحو.. والسؤال هو واش كان الهدف البوز ولا بصح غسلو ونشرو تصبينهم حدا الناس"
"سعد لمجرد تطلق. البشير عبدو، والد المطرب المغربي، نشر، قبل قليل، على صفحته الرسمية في«فيسبوك»، تدوينة زف فيها لمعجبي لمجرد نبأ إطلاق سراحه، بعدما كانت تقارير إعلامية أشارت إلى أنه اعتقال وتوبع مجددا بتهمة الاغتصاب. وكتب البشير عبدو، في التدوينة، «سعد ابني طليق والحمد لله»." "عاجل. والد سعد لمجرد البشير عبدو: ولدي طليق"
"مازال السلطات لاقيين مشكل مع مختلف الأسواق غير النظامية لي شحال ما فرتكوها فهذ الفترة ديال الحجر الصحي، كيعاودو الخضارة يتجمعو من جديد، فظروف كتنتفي فيها أدنى شروط السلامة الصحة فزمان فيروس كورونا المستجد. اليوم الأحد فالصباح السلطات المحلية وعناصر ديال الأمن حاولو يفرتكو من جديد سوق سلا تابريكت ديال البرارك، اللي كانو شحال هذي دازو ليه باش يحيدو البياعة والخضارة ويتوجهو للسوق الجديد اللي تدار، وغير قريب من تماك، لكن كاين فيهم اللي ماخداش محلات فالسوق الجديد، وبقا مصمم يبيع سلعتو فبلاصتو المعهودة. وحسب مصادر محلية، الخضارة أكدو للسلطات بللي ماعندهم فين يمشيو، الشيء اللي خلا أعوان السلطة يعطيوهم آخر إنذار باش ينتقلو للسوق الجديد، وإلى عاودو رجعو ولقاوهم مازال حالين غيريبو ليهم براركهم ويصادرو سلعتهم. والخضارة بوجودهم فهذ السوق كيشكلو خطر كبير على الصحة العام، بحكم أن السوق كتكون فيه تجمعات، وكيمكن فهذ التجمعات ينتشر فيرزوس كورونا المستجد بسرعة كبيرة، ويتعاداو المئات." "السلطات المحلية واحلين مع الأسواق غير النظامية فزمان كورونا.. الخضارة فسوق تابريكت فسلا دايرين تجمعات خطيرة ورفضو يحطو فالسوق الجديد"
"فالحصيلة اليومية لفيروس كورونا المستجد اللي علنات عليها وزارة الصحة اليوم الاثنين 26 أبريل، ففهذ 24 ساعة الأخيرة تقاسو 102، وماتو74، وفالمجموع 5058 مازال كيتعالجو، وتلقحو اليوم 7805 بالجرعة اللولة التلقيح: اليوم خداو 7805 الجرعة اللولة داللقاح، وهكذا وصل المجموع  ل4731440، أما الجرعة الثانية فخداوها اليوم 2391 فالطوطال 4219876. الإصابات: وتقاسو اليوم 102 واحد من أصل 3689 واحد دار التحليلة، ووصل عدد المصابين فالمجموع ل509465. ومؤشر الإصابة التراكمي وصل 1400,7 لكل 100 ألف نسمة، بمعدل 0,3 لكل 100 ألف نسمة فهذ 24 ساعة. حالات الشفاء: تشافاو اليوم 146، ووصل الإجمالي ل495408، بنسبة تعافي ديال 97,2 فالمية. الوفيات: اليوم ماتو 7، 5 فكازا و1 فكل من مراكش والناظور، ووصل هكذا عدد الوفيات ل8999، بنسبة إماتة ديال 1,8 فالمية. الحالات النشيطة والحرجة: عدد الحالات النشيطة  بلغات 5057، وعدد الحالات الحرجة وصل ل400 حالة، 28 تدهورات حالتهم غير اليوم، و15 تحت التنفس الاختراقي، أما نسبة ملء أسرة الإنعاش فوصلات ل12,6 فالمية." "حصيلة كورونا اليوم: 7805 خداو الجرعة اللولة من الفاكسان و7 ماتو"
"في الوقت لي الملك كياخد قرارات كبرى لتجاوز المرحلة لي كنعيشوها، وباش لبلاد تفوت جايحة كورونا وتحد من انتشار الفيروس، واحد خارج في فيديو كيطلب منو يسمح لنعيمة ويخرجها من الحبس. هذا راجل نعيمة لي مشدودة فاللحبس حيت كيحققو معها بسبب الترويج لأخبار مغلوطة على فيروس كورونا، خرج في فيديو كيطلب الملك أنه يخرجها من الحبس لأنها ما قارياش وما عارفاش وغلطات. هاد الناس بالصح خاصهم يقيلو عليهم عاهل البلاد، بالصح هو ملك الشعب وكنلتجؤوا ليه في الوقت لي كنحسبو فيه بالظلم، ولكن ماشي نكونو ظالمين ونقولو للملك آجي خرجنا. البلاد راه فيها قانون يسري على الجميع.ة، واللي دار علاش يستاهل يتعاقب حسب هاد القانون، خاصة في اوقات بحال هادي فين معلومة خاطئة يمكن توصلنا لوضع خطير بزاف، الدولة دايرة جهدها باش تفاداه " "فزمن كورونا.. بزاف ديال الناس خاصهم يخليو عليهم الملك فالتيقار.. اللي كيديرها كحلة زحلة يطلبو يتدخل مايمكنش"
"لقيت فتاة حتفها، يوم أمس، إثر سقوطها في بئر غير مغطاة، يوجد بضيعة بالقرب من منزل عائلتها بجماعة تغجيجت ضواحي گليميم. وأوضحت مصادر متطابقة، أن متطوعين من سكان الجماعة تمكنوا رُفقة عناصر الدرك الملكي، من انتشال جثة الفتاة التي لا تتجاوز عقدها الثاني، بعد تأخر قدوم عناصر الوقاية المدنية إلى عين المكان. وتم نقل جثة الطفلة الهالكة إلى مستودع الأموات بمستشفى الحسن الثاني بأگادير، قصد إخضاعها للتشريح الطبي، بأمر من النيابة العامة، قصد التحقيق في ملابسات، وأسباب الواقعة." "عشرينية ماتت.. طاحت فبير ضواحي گليميم"
"ينتظر عشاق الكيك بوكسينگ يوم 21 ديسمبر ، بفارغ الصبر، لمشاهدة بطولة گلوري، التي تعد من أكبر “الگالات” في أوروبا والعالم.  وإلى جانب مقابلة بدر هاري وريكو الرئيسية، يشارك بطل مغربي آخر هو محمد جرايا، اللي عندو عدة ألقاب. وفي رصيد محمد جرايا 64 فوز و36 منها بالضربة القاضية، فيما خسر سبع ديال المرات وماعندو حتى تعادل، ويلعب في وزن 70 كيلوگرام." "بدر هاري ماشي البطل المغربي الوحيد فبطولة گلوري نهار 21 ديسمبر"
"مركب سياحي فعين الدياب صبح اليوم الخميس مطرق بيبانو. فمع إعلان الحكومة وضع الدار البيضاء تحت “الحجر الصحي” باتخاذ سلسلة من التدابير الاحترازية لتطويق رقعة انتشار الوباء، بعث المركب لمنخرطيه إشعارا يعلمهم فيه بإغلاق أبوابه إلى تاريخ لاحق. هاد المركب لي سالة عندو اضطراريا الصيف بكري بسبب ما فرضه التطور المقلق للحالة الوبائية بالمدينة من ضرورة للعودة إلى التشدد في تطبيق الإجراءات الاحترازية وجد المستخدمين به أنفسهم أمام مصير مجهول، بعدما أصبحوا بدون عمل، إثر إخبارهم بعدم الالتحاق بالمركب ابتداء مم اليوم. يذكر أن الدار البيضاء ستشهد، إلى جانب مراكش وبني ملال، ابتداء من منتصف ليل غد الجمعة، تنزيل سلسلة من التدابير الوقاية الجديدة للحد من تفشي (كورونا)، بما فيها فرض الإغلاق التام على عدد من الفضاءات." "مركب سياحي فعين الدياب صبح مطرق بيبانو مع إعلان الحكومة وضع كازا تحت “الحجر الصحي”"
"اليوم الأربعاء، جميع المديريات الجهوية ديال وزارة الصحة علنات اليوم فالوقت على المضعية الوبائية ديال فيروس كورونا المستجد غالأقاليم، باستثناء الجهة الشرقية وجهة كَلميم واد نون وجهة كازا سطات وجهة الرباط سلا القنيطرة، هذ الجوج اللخرين شحال هذي ما علنو، كازا من 6 يونيو والرباط من الخميس اللي فات، وهذشي اللي خلا المتتبعين يعبرو على الاستنكار ديالهم ففيسبوك. وصعيب تحديد الوفاة الجديدة داليوم فين تسجلات فالضبط، بحكم أن هذ المديريات ماعلناتش على التفاصيلد ومن غير المستبعد تكون مسجلة فأحد هذ الجهات الأربع. بالنسبة لأعلى نسبة دالإصابات اللي تسجلات اليوم فظهرات فجهة كازا سطات، حيث سجلات 33 حالة من بعد سيمانة انخفضات فيها الإصابات بالجهة بشكل ملحوظ، كتجي موراها جهة مراكش ب19 حالة، وجهة طنجة تطوان ب10 حالات، والرباط سلا ب6 حالات، وفاس مكناس 2، والجهة الشرقية وجهة العيون إصابة وحدة. جهة العيون الساقية الحمرا كتسجل أول إصابة بعدما كانت تغلبات على الفيروس هذي تقريبا اكثر من شهر، ومابقاتش عاود تسجل إصابات جديدة، لكن كورونا بانت فيها من جديد، وتحديدا فمدينة العيون. وبالنسبة لحالات الشفاء، أغلبها تسجل فطنجة تطوان (15) حسب المعطيات المتوفرة، لكن من المفترض حالات الشفاء الأخرى تطون تسجلات فالجهات اللي مديرياتها ماعلناتش، بحكم أن عدد التعافي اللي علنات عليه الجهات قليل على المجموع اللي علنات عليه الوزارة. وهذو جميع التفاصيل المتعلقة بالوضعية الوبائية ككل: على المستوى الوطني: 8997 حالة (66+) – 213 وفاة (1+) – 7993 شفاء (56+) – 791 حالة نشيطة (1+). على مستوى الجهات والأقاليم: جهة كازا سطات: جات فالمركز اللول ب 2946 حالة (33+) – 51 وفاة – 2322 شفاء – 284 حالة نشيطة. الأقاليم: المحمدية 331، مديونة 167، النواصر 90، بنسليمان 85، سطات 68، برشيد 65، الجديدة 35، سيدي بنور 11. عمالات كازا (1882 إصابة فالمجموع): البرنوصي 628، عين السبع الحي المحمدي 302، آنفا 282، مولاي رشيد 259، عين الشق 120، بن مسيك 100، الحي الحسني 96، الفدا 95. آخر تحديث: الأحد 6 يونيو مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي) جهة مراكش آسفي: جات فالمركز الثاني ب1650 حالة (19+) – 53 وفاة – 1375 شفاء (3+) – 215 حالة نشيطة (9+). الأقاليم: مراكش 1300 (9+)، الرحامنة 241، الحوز 56 ، شيشاوة 25، آسفي 8، الصويرة 5، قلعة السراغنة 5، اليوسفية 0. آخر تحديث: اليوم الأربعاء مع 10:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم مع 18:00، وهو عدد تقريبي) جهة طنجة تطوان الحسيمة: جات فالمركز الثالث ب 1378 حالة (10+) – 40 وفاة – 1148 شفاء (15+) – 190 حالة نشيطة. الأقاليم: طنجة 989 (9+)، العرايش 252، تطوان 119 (1+)، الحسيمة 17، وزان 1، شفشاون 0. آخر تحديث: اليوم الأربعاء مع 18:00. جهة فاس مكناس: جات فالمركز الرابع ب1063 حالة (2+) – 27 وفاة – 988 شفاء (2+) – 48 حالة نشيطة (2+). الأقاليم: فاس 660 (1+)، الحاجب 138، مكناس 119، تازة 55، صفرو 47 (1+)، إفران 20، تاونات 15، مولاي عقوب 8، بولمان 1. آخر تحديث: اليوم الأربعاء مع 18:00. جهة الرباط سلا القنيطرة: جات فالمركز الخامس ب897 حالة  (6+) – 12 وفاة – 688 شفاء – 85 حالة نشيطة. الأقاليم: الرباط 305، سلا 245، الصخيرات تمارة 151، القنيطرة 62، الخميسات 22، سيدي سليمان 1، سيدي قاسم 0. آخر تحديث: الخميس مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي) جهة درعة تافيلالت: جات فالمركز السات ب586 حالة – 4 وفاة – 581 شفاء – 0 حالة نشيطة (لا جديد). الأقاليم: ورززات 503، ميدلت 52، زاكَورة 14، تنغير 10، الرشيدية 7. آخر تحديث: اليوم الأربعاء مع 18:00. الجهة الشرقية: جات فالمركز السابع ب 199 حالة (1+) – 8 وفاة – 186 شفاء – 4 حالة نشيطة (1+). الأقاليم: وجدة أنكَاد 71 (1+)، بركان 55، الناظور 45، الدريوش10، تاوريرت 9، كَرسيف 8، فكَيكَ 1، جرادة 0. آخر تحديث: لبارح الثلاثاء مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي) جهة بني ملال خنيفرة: جات فالمركز الثامن ب 122 حالة – 7 وفاة – 111 شفاء (3+) – 4 حالات نشيطة (3-). الأقاليم: آزيلال 51، خريبكَة 30، بني ملال 22، الفقي بنصالح 16، خنيفرة 1. (لا جديد). آخر تحديث: اليوم الأربعاء مع 18:00. جهة سوس ماسة: جات فالمركز التاسع ب 90 حالة – 7 وفاة – 83 شفاء – 0 حالة نشيطة. (لا جديد) الأقاليم: إنزكَان آيت ملول 42، أكادير إداوتاوتنان 39، طاطا 4، تارودانت 3، اشتوكة آيت باها 2، وتيزنيت 0. آخر تحديث: اليوم الأربعاء مع 17:00. جهة كَلميم واد نون: جات فالمركز العاشر ب 48 حالة، 1 وفاة – 44 شفاء – 3 حالات نشيطة. الأقاليم: كَلميم 46 – سيدي إفني 1 – آسا الزاكَ 1. آخر تحديث: لبارح الثلاثاء مع 18:00. جهة العيون الساقيا الحمرا: جات فالمركز حضاش ب 6 حالات (1+) – 0 وفاة – 5 شفاء – 1 حالة نشيطة (1+). الأقاليم: بوجدور 4، العيون 2 (1+)، الأقاليم الأخرى 0. آخر تحديث: اليوم الأربعاء مع 18:00. جهة الداخلة واد الذهب: جات فالمركز اللخر ب حالات – 0 وفاة – 5 شفاء- 0 حالة نشيطة. (لا جديد) الأقاليم: واد الذهب 5، الأقاليم الأخرى 0. آخر تحديث: اليوم الأربعاء مع 18:00" "الحصيلة الوبائية لكورونا فجهات وأقاليم المغرب: كورونا رجعات لجهة العيون والمتتبعين كاعيين على مديريات جهات الرباط وكازا حيت مكايعلنوش على التفاصيل"
"من بعدما تم الإعلان على إصابتو وشفاؤو من كورونا، بقا الكوميدي المغربي الفرنسي گاد المالح كيشارك مع المتتبعين ديالو بعض تفاصيل يومياتو بعيدا عن فترة العلاج. المالح حط فيديو في خاصية الستوري على حسابو في انستگرام، مع الحلاق ديالو وكتب عليها بالفرنسية “فاش كيكون الحلاق ديالك عندو اللوك ديا هداك لي غادي يلقى لقاح كورونا”. وكانت مجلة “public” الفرنسية قالت بأن گاد المالح ضرباتو كورونا وكيدوز فترة الحجر الصحي في المستشفى في باريس بعدما دوز الفترة في دارو." "بعدما تشافا من كورونا.. گاد المالح مطلعها على الحلاق ديالو"
"  أفاد مصدر مطلع ل”كود” أن السلطات المحلية بجهة العيون الساقية الحمراء، قد وجهت تعليمات بإغلاق شواطئ إقليمي الطرفاية وبوجدور في وجه المصطافين. وأوضح المصدر أن القرار سينطلق تطبيقه بدءا من الساعة السادسة من مساء اليوم الأربعاء، حيث سيتم منع السباحة فيها بشكل نهائي مع التشديد في المراقبة من لدن الجهات المختصة، وذلك في سياق التدابير الإحترازية المعمول بها لتطويق وباء كورونا والحد من إنتشاره في ظل الإقبال الملحوظ على تلك الشواطئ في الآونة الأخيرة. وتنضاف شواطئ إقليمي بوجدور والطرفاية إلى شاطئ فم الواد بالعيون المغلق أصلا بموجب قرار عاملي، حيث سيتم التشديد في عملية المراقبة والمنع من ولوجه بأي شكل من الأشكال. " "شواطئ الطرفاية وبوجدور تبعات شاطئ فم الواد لي مسدود أصلا"
"بعدما تسببات الجايحة العام لي فات في الإلغاء ديالو، علنات اليوم الأربعاء مؤسسة منتدى أصيلة أنها غادي تنظم موسم أصيلة الثقافي في دورتو 42 خلال الفترة ما بين 25 يونيو حتال 18 يوليوز. الموسم لي كيتنظم تحت الرعاية الملكية غادي يعرف كيفما جرات العادة منذ 1978 صباغة الجداريات بمشاركة 11 فنان لي غادين يزينو الأزقة العتيقة ديال المدينة، إلى جانب نشاط ديال النحت والرسم في قصر الثقافة ما بين (25 يونيو و3 يوليوز) وبزاف ديال الأنشطة لي غادي يستافدو منها الكبار والصغار. وبعدما يسالي الصيف، غادي يتم تنظيم الدورة الثانية من موسم أصيلة ما بين 22 أكتوبر و13 نونبر الجاي، وغادي تنظم 6 ديال الندوات بمشاركة باحثين ومفكرين. " "خبر زوين لعشاق الثقافة.. موسم أصيلة رجع ف دورتو 42"
"البطل المغربي بدر هاري، خسر أمام الوحش الهولندي ريكو فيرهوفن، فحلبة جيل ريدوم بمدينة آرنهايم الهولندية، برسم منافسات رابطة “گلوري” العالمية. وخسر هاري الكومبا، من بعد إصابة فرجلو واخا  كان متوفق على ريكو فالجولة اللولة والثانية. ومن جهة أخرى ربح فمنافسات ”گلوري“، المغربي زكرياء زوكاري الكومبا ديالو امام المريكاني أسا تين باو بالنقاط، ومحمد جراية المغربي ربح حتى هو ماسارو گلاندر من جزر مولوكو، برأي الحكام. " "سيناريو 2016 تعاود.. بد هاري خسر امام ريكو فيرهوفن"
"شهدت قضية إطلاق النار بمقهى “لاكريم” بالحي الشتوي بعاصمة النخيل مراكش تطورات جديدة، تتمثل في إعلان قاضي التحقيق عن إنهاء التحقيق التفصيلي مع جميع المتهمين في القضية التي هزت الرأي العام الوطني، وذهب ضحيتها إبن الرئيس الأول بمحكمة الاستئناف بمدينة بني ملال، الذي كان يتابع دراسته بلكية الطب، فيما نجا آخرون من موت محقق. وبالموازاة مع إعلان قاضي التحقيق عن إنهاء التحقيق التفصيلي مع المتهمين البالغ عددهم إثني عشر شخصا، من أجل تقديم مستنتجات النيابة العامة، علمت “كود”، من مصادر مطلعة، أن قاضي التحقيق قرر حجز مجموعة من العقارات والأرصدة البنكية لصاحب مقهى “لاكريم”، التي كانت مسرحا لجريمة قتل بشعة. وكان قرر قاضي التحقيق بالغرقة الثالثة بمحكمة الاستئناف بمراكش قد قرر إيداع كل من (مصطفى.ف) صاحب مقهى “لاكريم”، وشقيقه (محمد.ف)، رهن الاعتقال الاحتياطي بسجن لوداية بمراكش، قبل أن يقرر حجز على جميع العقارات والأرصدة البنكية التي يتحوزون بها." "تطورات جديدة في فاجعة مقهى “لاكريم”.. قاضي التحقيق ينهي التحقيق التفصيلي مع المتهمين ويأمر بحجز عقارات وأرصدة بنكية"
"نشر الكوميدي المغربي-الكندي كَاد المالح البارح الخميس ستوري على حسابو في انستكَرام، لابس فيها كمامة عليها الدرابو ديال المغرب.  النجم العالمي لي تصنف من بين المشاهير 10 المفضلين عند الفرنسيين كيستغل أي فرصة باش يعبر على الحب ديالو لبلادو المغرب سواء في اللقاءات أو حتى من خلال منصات التواصل الاجتماعي. وكيوصل عدد المتتبعين ديال المالح في صفحتو على انستكَرام لجوج مليون شخص، وهو ماشي من المدمنين عليه، بلعكس قليل فين كيحط شي منشور أو كيشارك شي حاجة عبر الستوريز." "مغربي حتى لموت.. كَاد المالح لبس كمامة فيها الدرابو المغربي – تصويرة"
"صورة ترمة ممثل البورنو الاميركية ڤاليري كايباب فطيارة تابعة للخطوط الملكية المغربية خرجات على 2 ستيوارت ديال الشركة. وفق مصدر ل”كود” فان “لارام” وقفاتهم بجوج فانتظار قرارات اخرى كتسناهم. مصدر “كود” فالشركة كان صرح لينا البارح بلي “لارام كاعية بزاف على نشر صورة لمضيف ديالها مع ترمة ممثلة بورنو تدعى فاليري كايباب. واعتبرات داك الشي إساءة للعاملين والمسؤولين اللي كيخدمو مِزيان وبمهنية التحريات اللي دارت كشفات باللي الممثلة كانت فرحلة من نيويورك لكازا ف28 اكتوبر 2019 وباللي الممثلة صورات مؤخرتها فالطيارة مع جوج مضيفين اللي تبث تورطهم" "خاص. تصويرة ممثلة البورنو فطيارة “لارام”: 2 ستيوارت توقفو على الخدمة وقرارات اخرى كتسناهم"
"قال امبارك بوصوفة، عميد المنتخب الوطني، إنه رهن إشارة القميص الوطني في أي لحظة، مستبعدا فكرة الاعتزال دوليا. وأكد بوصوفة أنا ديما مغربي وفوقاش ما حتاجني غادي يلقاني موجود، مشيرا إلى أن المنتخب المغربي قدم أداء جيدا ويستحق الفوز على إسبانيا." "بوصوفة: انا مع المغرب ديما"
"لي زيسلاموفوب ففرنسا رجعو ثاني، بحيث اليوم الأحد بانت العشرات دالكتابات العنصرية المعادية للمسلمين فحيوط المركز الإسلامي فمدينة رين وتكتب هذشي كذلك على الحيوط دجامع آفيسين. والأمن الإداري فتح تحقيق فهذشي باش يعرف ظروفو وملابساتو، وشكون اللي حط هذ الكتابات العنصرية، اللي معظمها كتطالب المسلمين بالرحيل خارج فرنسا و”الرجوع لبلادهم”، وبعضها الآخر كيقول ان الكاتوليكية هي دين الدولة، و”لا للأسلمة” و”الهجرة تقتل”، وغيرها، بالإضافة لأن الكتابات رافقاتها رسوم ديال الصليب.  وكاين فهذ الكتابات حتى إساءأت لرسول الإسلام محمد، بحيث كتب البعض فهذ الجدران عبارة: “الاستغلال الجنسي للأطفال”. وعلق وزير الداخلية الفرنسي، جيرار دارمانين، على هذشي اللي وقع فتويت ليه، قال فيه أن هذ الافعال مامقبولاش، وعبر على التضامن زيالو مع المسلمين ففرنسا، وأنه غيزور هذ البلايص اللي تكتب فيهم هذشي.  وقال محمد زيدوني، رئيس المجلس الإقليمي للعقيدة الإسلامية ففرنسا، ان المسلمين بسباب هذشي فحالة صدمة، من بعد يوماين على رمضان، وزاد لوكالة فرانس برس: “حنا ولاد الجمهورية، وكيسالي بينا المطاف بالكراهية والعنف والهمجية”. عبرات عمدة رين الاشتراكية، ناتالي أبيري، على استنكارها لهذشي، وقالت ان هذ الكتابة مسيئة، وهذشي لا مكان ليه ففرنسا." "الإسلاموفوبيا ففرنسا.. كتابات عنصرية على الإسلام منوضة الصداع فـ رين. ووزير الخارجية: هاد الأعمال مامقبولاش"
"الناس أذواق، والاختلاف حاجة زوينة فينا كتخلينا نكملو بعضنا ونتعلمو من بعضنا، والعيب ماشي تكون مختلف وتختار نمط عيش مغاير، لكن تكون ضد هذ الاختلاف وتصادر حق الناس فممارسة حرياتهم وتدير فيها “مصلح اجتماعي” اللي مافاهم حتى وزة فالإصلاح، واخا جميع المواثيق والمعاهدات الدولية كتقول أن جميع الناس على وجه هذ البسيطة سواسية، ومن حقهم يكونو أحرار فتصرفاتهم، والتمييز بيناتهم جريمة هو نوع من أنواع الكراهية والحقد والعنصرية اللي مكتعطي حتى نتيجة من غير الأمور السلبية اللي كتكرس احتقار الناس وكتخرب المجتمعات ومكتخليهاش تزيد لقدام. حفيظ واحد من هذ المختلفين اللي قاساو بزاف فمجتمع ذكوري بحال المجتمع المغربي، تعرض للتهديد بالقتل والسبان، واعتبروه شفار ومغتصب ومحتال، وعاد كاين اللي كيضحك عليه، فقط حيت عندو ميول تزاد بيه، وقرر يمارسو على أرض الواقع بالتراضي من أشخاص آخرين، واللي هو ميول “العبد المنزلي”، أو اللي كيصطلحو عليه ب”السابميسيف سلايف”.
.
حفيظ، اللي خدام مهندس وأستاذ، مكيلقى راحتو حتى كيكون عبد عند العيالات، كيدير شغال الدار، وكيعجبو الحال العيالات يعطيوه أوامر، ويطبقهم هو بالتالي، ويديروه بحال الجفاف، كيقول حفيظ أنه ماعندو حتى نية جنسية من هذ الفعل اللي كيقوم بيه، لكن هذشي كيخليه يحس بالارتياح. وهذا حوار “كود” الكامل مع حفيظ: _________ كود: ممكن تعرف لينا براسك؟ حفيظ: سميتي حفيظ، وهذا اسم مستعار طبعا، عندي 30 عام، عازب، كنسكن فكازا وتحديدا فعين السبع، كنخدم مهندس فمجال “جيني إلكتريك” وأستاذ. كود: لقينا إعلان ديالك ففيسبوك كتعرض فيه خدمات مجانية فالديور، وكتقول فيه أنك كتميل لأنك تكون عبد عند العيالات، بغيناك تفسر لينا هذ الميول. حفيظ: أنا ماشي الميناج اللي كيهمني، ولكن أنني نخدم المرا وهذشي عاجبني، وأكثر حاجة كتعجبني هي السيطرة، زعما تآمرني وتقلي دير هذي علاش مادرتيش هذي وشي حوايج هكذا، وأنا ننفذ، أنا كيعجبني الحال فاش كتعامل معايا بحال عبد، وتعايرني وتعطيني أوامر وتقلي، “أجي آ الحمار علاش مامسحتيش هنا؟.. فينك آ الكلب…”، وأنا كنخدم غير العيالات، حيت كنرتاح نكون خاتم فصبعهم، والراجل ماكانقبلش يكون بوحدو، أما إلى كانو كوبل ماعنديش مشكل واخا يكونو مزوجين. كود: بلا شك تكون اكتشفتي هذ الميول عندك فسن مبكرة.. كيفاش كانت ردة فعلك فاش عرفتي راسك هكذا؟ حفيظ: إيه الميول ديالي اكتشفتو فصغري، صراحة ماشي اكتشفتو لكن كان عندي فصغري وماكنتش كنعرف شنو بالضبط، كانت عندي إيماجيناسيون هكذا، ولكن ماكانش عندي عليها تفسير وماعارفش شناهي، وهذشي ف10 حتى ل12 لعام، وماكان حتى واحد اللي نقدر نقليه آشنو كيعجبني وشنو مكايعجبنيش، ومنين كنت كنشوف شي سين فشي فيلم كتمانيبيلي فيه شي مرا الراجل كان كايعجبني الحال، لكن كانت كاتجيني حاجة بيزار وخاصني نخبيها عندي ومانقولها لحد، حيت عمرني شفت شي واحد بحالي. كود: ودابا، واش باقي محافظ على هذ السر ولا علمتي بيه الناس القراب ليك.. عائلتك وصحابك؟ حفيظ: لا، حتى واحد من الناس القراب ليا ما عارف هذشي، أنا فحياتي العادية عندي شخصية قوية، فخدمتي كنشابوطي وكنعطي أوامر، وعمرني كنت ضعيف بالعكس أنا اللي كنسيطر على الناس ونتحكم فيهم، يعني صعيب الناس يتيقو واش يقدر يكون عندي ميول بحال هذا. كود: فوقاش بديتي كتمارس هذ الميول على أرض الواقع، وتمشي وتخدم العيالات فالديور؟ حفيظ: هذي تقريبا 6 سنوات باش خديت الشجاعة باش نعيش تصوراتي فحياتي الحقيقية، عندي مثلا بزاف ديال التجارب مع كَور فالمغرب، ومع بعض المغاربة حتى هوما، واخا أغلبهم مكايبغيوش بحكم الثقافة والمجتمع المغربي اللي مكايتقبلش المرا تسيطر على الرجل، وبحال هذ الميولات كيعتبروها الناس “طابو”. كود: طيب، شحال من مرة كتخرج باش تمارس هذ الميول؟ وشنو هوما الخدمات اللي كتقدم؟ حفيظ: أغلب حاجة الميناج، كاتدخل تجفف، تحك الحيوط، تصبن الزرابي، لمانط، كاين اللي كتعيط على الماساج دالرجلين واليدين، واحد العائلة كانمشي عندهم كل سيمانة كنطيب ليهم، كنكَلس مع الولاد، كيعيطولي باش نتسخر، ومؤخرا واحد المرا وراجلها كانو عيطولي، كانو هنا فاكونس ودابا رجعو لبارا، كانو ميم كايضربوني لكن أنا كيعجبني الحال، وأنا ديما فاش كنسالي خدمتي كنخلص الناس اللي خدمت عندهم، كنعطيهم 200 حتى ل300 درهم. كود: واش ميولك مكيتصنفش فخانة المازوشية، وأن هذ الفعل كتحقق بيه إشباع جنسي عندك؟ حفيظ: المازوشية بحر، فBDSM كنهضرو على بزاف من الأنواع ديال هذ الميولات، لكن بالنسبة للمازوشية فكتكون فيها منفعة جنسية، أنك كتدير هذشي ماشي هكذاك فقط لكن حيت عندك غرض جنسي من موراه وتحقيق لذة جنسية، بمعنى واخا ماتديرش الفعل الجنسي كتحس بواحد الرغبة، أنا اللا، أنا من النوع ديال العبودية المنزلية، “ليسكلافاج دوميستيك”، وأنا ماشي اللول ولا لخر، عبيد من هذ النوع موجودين، ففرنسا فميريكان فالسويد، كاينين ناس عبر العالم كيقترحو خدمات فابور للعيالات، وعيالات كيقلبو على الناس بحالي، أنا ميولي ماداخلش فالBDSM حيت ماعنديش من وراءها كيف قلت رغبة جنسية، هي أمور كيعجبني نمارسها فوقت الفراغ ديالي وصافي، لكن هذا مكايمنعش أنه كيكونو شي عيالات كيعرضو عليا الجنس المازوشي، او نساعدهم ف”العادة السرية”، وطبعا كندير هذ الأمور، لأنني كنعتبر راسي عبد. كود: قلتي بللي كاينين أشخاص بحالك فبلدان كثيرة، لكن فالمغرب واش كاين اللي بحالك؟ أو واش كتعرف شي حد بحالك هنا؟ حفيظ: بصراحة عمرني صادفت ناس بحالي، لكن مؤخرا كاين اللي كيكوبي لانونس ديالي ويلوحها، ماعرفتش الغاية ديالهم صراحة، واش كيطنزو أو كيتفلاو، لكن كنعتقد أنه كاين ناس كيبروبوزيو خدمات بحال الخدمات ديالي، فالمغرب، لكن فالخفاء. كود: من خلال مزاولتك لهذ السلوك، واش مكتعترضكش صعوبات أو مخاطر من الأشخاص اللي كتخدم عندهم؟ حفيظ: لا كاينين، أصلا الناس فاللول مكايتيقوش منين كيشوفو الإعلان، وكيحساب ليهم شي شفار آو شي واحد خايب وباغي الجنس، لكن آبار هذشي كنتلقى تهديدات بالقتل، وكاين اللي كيستهزأ بيك وكاين اللي كيعايرك، وكاين اللي كيخلق عليك قصص من قبيل “هذاك شفار” أو “مغتصب”، أي حاجة تقدري تتصوريها كاينة، وأنا كنحاول بكل ما فجهدي نحمي راسي، وكنعرف معامن كندوي قبل ما نتعرف على السيدة اللي غنخدمها، حيت يقدر شي حد يصورك وبدا يهددك بالفلوس، وتقدر شحال من حاجة خطيرة، أنا بهذ الميول اللي كنمارس فنقطة ضعف، حيت كاين ناس مراض كيبغيو يآديوك، وكاين ناس اللي ماكيآكسيبطيوش من اللول، وهذشي عادي وأنا كنحترمهم. كود: كيفاش كتشوف المجتمع المغربي، وواش كيتقبل المختلفين والأقليات بحالك أو لا؟ حفيظ: كيف سبق لي قلت ليك، المجتمع ذكوري ومكيتقبلش هذ لاكط ولا هذ لاكسيون، كيف كيرفض أي حاجة غريبة عليه من غير هذشي، وبالنسبة لي من حقو، وانا مكانبززش راسي على حتى واحد، لكن علاش كنقول من حقو، حيت معروف الإنسان من ديما، عندو ميكانيزمات دفاعية كتخليه يهاجم أي حاجة غريبة عليه، مثلا العافية بكري راه كانو كيحاول يهاجمها، وأي حاجة غريبة كذلك، حيت معارفينهاش، لكن كون يعرفوها غتكون حاجة خرى، مثلا بعض الناس كيعتقدو أنني مثلي، راه ميولي ماعندوش علاقة كَاع بالمثلية، لكن كنتمنى الأمور تتبدل شي نهار، وتولي عند الناس القدرة لتقبل الناس كيف ما كانو وباختلافاتهم، وبعيدا على الكراهية والحقد والسخرية من بعضنا البعض." "كيعجبو الحال فاش كتديرو المرا جفاف.. مهندس كيخدم “عبد” فالديور عند العيالات ويشقا فابور فحوار مع “كود”: هذي كثر من 6 سنين وأنا كنمارس هذ الميول واخا كاين اللي سبني وضحك عليا وهددني بالقتل كاع"
"بين طارق البخاري، اليوم الصباح، على حقدو الدفين وعنصريتو ضد المرا، من بعد ما فضحات الممثلة نجاة خير الله تحرشو بيها، وخرج يسوق خطابات كلها تمييز ضد النساء، فالوقت اللي بلادنا غادة فطريق تعزيز مبدأ المساواة والمناصفة. وقال البخاري، فبرنامج “رمضان شو” مع مومو، اليوم الثلاثاء الصباح، أن “نجاة غير ولية مانديوش عليها”، وبدا كيكرر فهذ العبارة حتى حس مومو بنوع من الإحراج، وقال ليه “الله يهديك اصاحبي راه ماكايناش ولية ولا ماشي ولية راه بحال لمرا بحال الراجل”، قبل ما يجاوبو بأن “المرا كائن ضعيف ومرهف المشاعر”. وهكذا البخاري جبد عليه صداع كبير مع الجمعيات الحقوقية اللي كتدافع وكتناضل على المساواة بين الجنسين، وزاد لصق عليه تهمة التحرش، الشي لي غيخلي كلشي يتعاطف مع نجاة، حيت من البديهي أن اللي كينقص من قدر لمرا كإنسان صعيب يحترمها. وهذي ماشي أول مرة يتم اتهام البخاري بالتحرش الجنسي، بحيث سبق ليه واجه هذ النوع ديال التهم قبل. " "طارق البخاري طلع سيكسيست وميزوجين. عاير المرا فبرنامج مومو بسباب مشكلتو مع نجاة خير الله: راه غير ولية مسكينة والمرا كائن ضعيف – فيديو"
"من نهار ناض الصداع على كلام المغنية الشعبية زينة الداودية لي قالت في حفلها في العاصمة السعودية الرياض وهي كتزيد تكفسها وكتختار تجاوب بطرق غير مباشرة باش ترد على الجدل لي رافق هدرتها. البارح حطات الداودية جزء من برنامج “فاص آ فاص” وهو الباساج لي كتقول فيه “النصيحة لي كنكَول خليكم شوية مربين، متبقاوش تبينو أن المغاربة هاداك هو النيفو ديالنا، حنا معروفين بكرم الضيافة وأمور كثيرة.. ودابا ولينا معروفين بالهضور الخاوية وقطع فيا نقطع فيك، علاش هادشي كامل باش نديرو البوز. لهلا يجيب البوز بالذل وقلة الآداب”. وكانت الداودية عوراتها هاد السيمانة فاش قالت للجمهور السعودي “ولادكم عندنا وبناتنا عندكم”، وهادشي لي جر عليها انتقادات كبيرة بزاف، وكولشي فهم من كلامها أن بنات المغرب كيمشيو للسعودية من أجل ممارسة الدعارة، ورجال السعودية كايجيو للمغرب باش يقصرو معاهم." "زينة الداودية مازال كتغرق راسها.. ها كيفاش اختارت تجاوب على الروينة لي ناضت عليها بعدما قالت فالسعودية: ولادكم عندنا وبناتنا عندكم"
"في الوقت الذي يخيم فيه الشك على البيئة الاستثمارية في المغرب، إثر قرار مجموعة “بومباردي” الكندية” مغادرة المملكة، ينتظر أن يصادق المجلس الحكومي، يوم الخميس 16 ماي الجاري، على مشروع مرسوم رقم 1.19,345، المتعلق بإحداث منطقة التصدير الحرة “طنجة تيك”. ويمهد المشروع لاستقرار مجموعة من الشركات، التي تنشط في صناعة السيارات وقطع غيار الطائرات، وهو ما سيخلق العديد من فرص الشغل عاصمة البوغاز. وكانت شركة “بومباردي” قد أعلنت قبل أيام انسحابها من مواقعها الانتاجية في كل من المغرب وإيرلندا، وتركيزها، في المقابل، على تلك الموجودة في الأمريكيتين الشمالية والجنوبية. ورغم تطمينات الحكومة، علمت “أخبار اليوم” أن الخوف والترقب يهيمنان على العاملين في الشركة." "رغم الشك على البيئة الاستثمارية ف المغرب.. مشروع “طنجة تيك” جاي"
"علمت “كود”، من مصدر مطلع، أن جماعة أهل تفنوت التابعة ترابيا لإقليم الحوز ضربتها السيول ليلة الأربعاء – الخميس. وفق مصدر “كود” فان الحصيلة لحد الان 20 مفقود داتهم السيول اللي سبباتها الشتا فهاد المنطقة. وحسب مصدر ، فإن طونوبيلة فيها بزافت الركاب من هاد المفقودين. السلطات دابا خدامين باش ينقدو اللي يقدرو عليه. " "عاجل. السيول ضربات حدا تارودانت والحصيلة 20 مفقود"
"مرة مرة كتختار الفنانة التشكيلية زينب بنيس أنها تغبر من مواقع التواصل عامة، وانستكَرام خاصة، وهادشي كيخلي الناس لي كيبغيوها يسولو فيها. هاد المرة، بنت البطلة المغربية والوزيرة السابقة نوال متوكل، ومن بعد غيبة دامت أيام قليلة، رجعات ووضحات للمتتبعين ديالها أنها ضروري مرة مرة تغبر على الافتراضي، باش تتأقلم مع حياتها الجديدة والانتقال الكبير من المغرب لاسبانيا، حيت، كيفما قالت، هادي فترة فيها بزاف التحديات. واصافت زينب المعروفة ب”ziwi” أنها خلال الفترة الأخيرة مرضات بزاف، وهادشي معندو علاقة بكورونا، ولكن دابا هي بيخير وعلى خير." "الفنانة التشكيلية زينب بنيس: كنحتاج نبعد على انستكَرام باش نتأقلم حسن مع حياتي الجديدة"
"علم لدى ولاية أمن الرباط أن موظف شرطة برتبة حارس أمن، يعمل بمفوضية الشرطة الخاصة بمطار الرباط-سلا، أقدم، صباح اليوم الثلاثاء، على وضع حد لحياته باستعمال سلاحه الوظيفي بمنزله الكائن بحي المنزه بمدينة الرباط. وأوضح بلاغ للمديرية العامة للأمن الوطني أن المصلحة الولائية للشرطة القضائية باشرت إجراءات المعاينة الضرورية، كما تم رفع مختلف الآثار والأدلة المادية من مكان الحادث، وذلك في انتظار استكمال إجراءات البحث الذي يجري تحت إشراف النيابة العامة المختصة، للكشف عن دوافع وخلفيات وملابسات هذا الحادث. وأضاف المصدر ذاته أنه بموازاة ذلك، تم إيداع جثة الهالك بمستودع الأموات رهن إشارة إجراءات التشريح الطبي." "انتحار جديد. بوليسي خدام فمطار الرباط قتل راسو بسلاحو فالرباط"
"أعلن المكتب الوطني للسكك الحديدية، صباح اليوم الإثنين، عن استئناف رحلات القطار من وإلى طنجة، ابتداء من يوم غد الأربعاء 15 يوليوز الجاري، وذلك على محاور طنجة / الدار البيضاء عبر قطارات البراق وطنجة / فاس عبر قطارات الأطلس. ودعا المكتب زبناءه للاستعلام حول مواقيت القطارات عبر بوابته الإلكترونية على العنوان: www.voyages.ma أو من خلال الاتصال بمركز خدمة الزبناء على الرقم 2255." "استئناف الرحلات من وإلى طنجة فالترانات"
"  سجلت جهة الداخلة وادي الذهب، مساء اليوم الأربعاء، عشر حالات جديدة مصابة بفيروس كورونا، وتشمل وافدين ومخالطين ومهاجرين من دول جنوب الصحراء. وأورد مصدر طبي ل”كود”، أن الحالات الجديدة المؤكدة إصابتها بكوفيد-19 لا تحمل أي أعراض بادية عليها، و تتعلق بخمس مهاحرين كانوا بالنقطة الكيلومترية 25، ثم مواطنون مغاربة قادمون على مان حافلات للنقل العمومي ومركباتهم الخاصة عبر الطريق الوطنية رقم 1.  وبتسجيل الإصابات العشر الجديدة تبلغ حصيلة جهة الداخلة وادي الذهب منذ بدء تفشي الوباء 79 حالة إصابة مؤكدة، من بينها 35 حالة شفاء تام من الفيروس، دون تسجيل أية حالة وفاة، علما بأن الحالة الصحية للحالات قيد الإستشفاء توصف بالمستقرة والمطمئنة." "10 إصابات جديدة بكورونا فالداخلة فيهم مهاجرين رفعات حصيلتها لـ79"
"دعا فريق العدالة والتنمية بمجلس النواب، اليوم الإثنين، إلى معالجة إشكالية تظلمات الجالية المغربية أمام القضاء، مؤكدة على أن “الجالية تعاني من مافيا العقار التي لها أثر كبير على مغاربة الخارج”. ونبّه البرلماني الفاطمي الرميد، خلال جلسة الأسئلة الشفهية بمجلس النواب، من الابتزاز الذي يتعرض له عدد من المغاربة المقيمين بالخارج من طرف بعض الموظفين وفي بعض الإدارات. ودعا فريق “البي جي دي” بمجلس النواب إلى إحداث شبابيك خاصة لاستقبال مغاربة الخارج، وإحداث شباك وحيد خاص بقضايا الجالية، وكذا توحيد الاجتهاد في الوثائق بين المحاكم المغربية. من جانبه، كشف وزير العدل أوجار أنه “سيتم توجيه منشور مشترك لكل المسؤولين القضائيين من أجل إحداث لجان محلية لاستقبال شكايات وتظلمات الجالية، واستحداث هيئة مركزية لتتبع هذا العمل بالمحاكم”." "العدالة والتنمية للحكومة: الجالية المغربية تتعرض للابتزاز فالإدارات وكتعاني من تظلمات أمام القضاء"
"علنات وزارة الصحة، صباح اليوم الخميس عبر البوابة الرسمية لفيروس كورونا المستجد فالمغرب، على تسجيل 91 إصابة جديدة بالفيروس، باش يوصل العدد الإجمالي ديال المصابين عندنا فالمغرب ل 3537 مصاب. بالنسبة للوفيات، تسجلات هذ الصباح 2 وفيات جديدة، وولا عندنا دابا فالمجموع 151 وفاة . أما الناس اللي تشافاو، فاليوم تسجلات 13 حالة شفاء جديدة، وبلغ العدد 430 فالمجموع. ولحد الساعة، كاينة 17295 حالة تستبعدات إصابتها بالفيروس، بعد إجراء تحاليل مخبرية خرجات سلبية. وهذا التوزيع ديال الإصابات عبر الجهات:" "ماتخلعوش لكن ضروري تكَلسو فالدار وتديرو لكمامات.. تزادت هاد الصباح 91 إصابة جديدة بكورونا.. وصلنا لـ3537 فالطوطال و151 ماتو و430 تشافاو"
"نايضا وسط الحكومة، انقسام بين الوزارء باين واضح حول امكانية فرض حجر صحي شامل. وبالأخص فمدينة كازا، القلب الاقتصادي للمملكة. الوزراء لي ضد الحجر الصحي عندهم مبررات، ابرزها الاقتصاد والخوف من ازمة اجتماعية. في حين اخرين كيدافعو على خيار الحجر ولو جزئيا خوفا من انهيار المنظومة الصحية. وفي هذا السياق، أفادت يومية “الأحداث المغربية”، نقلا عن مصدر حكومي، أن العودة  للحجر الصحي الشامل لم يثار في المجلس الحكومي، لكن هناك خلاف كان حول الوضع الوبائي بالدار البيضاء والكيفية التي يمكن بها محاصرته. مواقف أعضاء الحكومة اختلفت بين من دعا لتطبيق – الحجر الشامل -بالدار البيضاء التي تشهد اكبر  عدد من الإصابات، وبين من رفض ذلك. مولاي حفيظ العلمي، وزير الصناعة والتجارة والخدامات، كشف فالبرلمان الخميس الماضي، بلي “كاين غياب الانسجاب بين اعضاء الحكومة،  بحيث قال :” الحمد على لطلف حيث مكاينش الانسجام، فالعودة الى الحجر غايكون كارثة”. الخلاف كاين اصلا حتى على اجهزة التنفس وعلى اسرة الانعاش لي نتجهم المغرب، لي رفض وزير الصحة يستعملهم الى حدود الساعة." "نايضة فالحكومة بسبب عودة الحجر الصحي الشامل.. الوزراء لي كيدافعو على أولوية الاقتصاد غلبو لي خايفين من انهيار المنظومة الصحية"
"— يكفي أنه تصب عندنا شوية ديال الشتا باش نغرقو و فاش كانغرقو ضروري يبانو واحد الناس لي اختصاصيين فالشكاوي من الفيضانات صحاب ! آه لاواه البنية التحتية ! آ لاواه ليديك ديگاج ! آه لاواه لونيي ديگاج ! ايوا ؟ و المواطن الموسخ لي كايلوح الزبل و كايبوشي القوادس مايديگاجيش؟
وي كاينين مشاكل فالبنية التحتية ! و كاينين أحياء القوادس ديالهم مامجهزينش باش يستقبلو كمية كبيرة من الأمطار ! و بصح خاص المكتب الوطني للماء و الكهرباء و لا الموزعين ديالو يتحملو مسؤوليتهم فاش يكون شي فيضان و ذلك عبر التخطيط القبلي و الاصلاح و تأهيل قنوات الواد الحار ! و حتى لاقدر الله  و وقع فيضان كيما شفنا فبزاف ديال الأحياء فكازا خاص ليديك و لا لوني يدخلو و يحلو المشكل و يسرحو القوادس دغيا باش المواطن مايلقاش راسو مبلوكي فالطرقان ! و لا فايضة عليه الدار ! و لا واحلة ليه الطوموبيل وسط شي گلتة، حيت فالفاكتورة ديال الما لي كاتوصلنا من ليديك و لا لوني كانخلصو واحد الحاجة سميتها لاسينيسمو ( الواد الحار).
و لكن ! المسؤولية ديال خنيق القوادس ماكاتحملهاش غير لاليديك و لا لوني ؟ المسؤولية كايتحملها حتى داك المواطن بوخنونة لي كايلوح الزبل فين ماوالاه و كايبوشي القوادس ! المسؤولية كايتحملوها دوك الفراشا ديال شارع محمد الخامس لي كايساليو النهار و كايخليو الكراطن و البلاستيكات و الزبل ملاوح !" "ديما فاش كاتصب الشتا الناس كايتشكاو من الفياضانات ! آه لاواه البنية التحتية ! آ لاواه ليديك ديگاج ! آه لاواه لونيي ديگاج ! ايوا ؟ و المواطن الموسخ لي كايلوح الزبل و كايبوشي القوادس مايديگاجيش؟"
"قناة “إم بي سي” لي داخلة للمغرب من جهة الفن وهي فالأصل باغة تلمع صورة بنسلمان بعد قضية مقتل الصحافي خاشقجي ، كتجيب أسماء معروفة في أعمالها التلفزية باش طلع نسب المشاهدة ودير سمية وسط المغاربة. من بين هاد الأسماء المغنية دنيا باطمة لي غادي تدخل عالم التمثيل في مسلسل من إنتاج القناة السعودية. وواخا دنيا غارقة حتال الوذنين في قضية “حمزة مون بيبي” لي داير عصابة متخصصة في السب والتشهير والابتزاز،  فريق العمل والقناة رفض يتخلى عليها. وقالت جريدة “الصباح” في عدد اليوم الخميس، أن فريق العمل غادي يبدا في الأيام المقبلة التورناج، وأن دنيا غادي تكون إلى جانب ممثلين آخرين، وقضية استبعادها كذوب واخا الجدل الكبير لي رافق متابعتها في حالة سراح في القضية من بعدما خلصات كفالة بفلوس صحيحة." "واخا متهمة فقضية حمزة مون بيبي.. دنيا باطمة غادي دخل عالم التمثيل وتشد البطولة"
"المسؤولين ديال فريق الرجاء الرياضي لكرة القدم، رفعو اثمنة تذاكر المباراة الي غتجمع يوم الثلاثاء المقبل بينو وبين نواذيبو الموريتاني لحساب الدور التمهيدي الثاني من مسابقة كأس الكونفدرالية الإفريقية لكرة القدم. وحددو المسؤولين أثمنة تذاكر المدرجات المكشوفة في 40 درهم بزيادة قدرها عشرة دراهم، و80 درهم للمدرجات المغطاة بزيادة قدرها 30 درهم." "بصورة. الرجاء زاد فالثمن ديال تذاكر الماتش ضد نواذيبو"
"قالت وكالة التعاون الأمني الدفاعي التابعة لوزارة الدفاع الأمريكية “البنتاغون”، أن الصفقات الاخيرة التي عقدتها واشنطن مع المغرب تأتي في سياق “دعم الأمن الخارجي والداخلي للولايات المتحدة من خلال المساعدة في تعزيز أمن أحد الحلفاء الرئيسيين من غير حلف شمال الأطلسي الذين ما زالوا يشكلون قوة مهمة لتحقيق الاستقرار السياسي، مؤكدة بأن البيع المقترح لصواريخ TOW 2A وقاذفات TOW “سيعزز جهود المغرب لتطوير قدرة دفاعية أرضية متكاملة”. وأضافت الوكالة أن البيع المقترح لسلاح إف 16، من شأنه أن “يعزز قدرة المغرب على مواجهة تهديدات الإرهاب الحالية والمستقبلية من المنظمات المتطرفة المنتشرة في جميع أنحاء المنطقة”، بالإضافة إلى ذلك، فإن الذخيرة الإضافية التي يوفرها هذا البيع سيعزز قابلية التشغيل البيني مع الولايات المتحدة وغيرها من الحلفاء الإقليميين. وكان المغرب قد أبرم صفقات عسكرية ”غير مسبوقة“ مع الولايات المتحدة الأمريكية للتزود بأسلحة متطورة، وهي الصفقات التي تعد الأكبر من نوعها بشمال أفريقيا، تشمل أسلحة جوية وبحرية وبرية." "البنتاگون: صفقات تسلح المغرب كتدخل فدعم أمن أحد الحلفاء الرئيسيين لأمريكا"
"القرطاس خدم هاد العشية. تطلق بالقصبة حدا سطات على بزناز. وعلمت “كود ” ان ظروف ملابسات اطلاق الرصاص الحي،جاء بعد مطاردة هوليودية انطلقت فصولها من حي سيدي عبد الكريم بمدينة سطات، بعدما رصدت دورية تابعة للشرطة القضائية بزناز كان فطونوبيلة مع جوج. هاد الشي خلى البوليس يحاصروه. ولكن هرب وهنا بدات المطاردة. البزناز وقفو البوليس ولكن خدمو القرطاس باش يوقفوه. الجدرامية شدو الثالث. حسب مصادر “كود” اللي تضرب بالقرطاس هزوه لصبيطار الحسن التاني باش يتعالج. شدو لحشيش والطونوبيلة. تفاصيل اخرى تنساوها فمقال اخر.." "بوليس سطات تيراو بالقرطاس على بزناز"
"آشمن نوع هذا ديال الحقد والكراهية اللي يخلي بنادم يرفض الترحم على روح إنسانة ماتت فقط لأنها مثلية أو مكتآمنش بالله؟ آشمن نذالة هذي تعرف بللي الإنسان بلغ عندو مستوى القهر والظلم مبلغو، وقاد بيه للانتحار، وتجي نتا، بعد كل هذ المآسي اللي عاش، تعز عليه حتى الرحمة بعد الموت، وتستكثرها عليها، وتستهزأ بالناس اللي ترحمو عليه؟ واش هذ الناس اللي كيسميو راسهم مسلمين، كيفهمو مزيان شنو هو معنى التسامح والتعايش فالإسلام؟ أو كيخليو جميع النصوص الدينية اللي كتهضر على الأخوة والمحبة، و”لكم دينكم ولي دين”، واش كيرفضو الترحم على سيدة ديجا كلات الدق فحياتها مزيان غير حيت هي مثلية، أو ملحدة، وكيحطو راسهم فبلاصة الله باش يعاقبوها؟ هذ المتخلفين، من المغرب ومصر ودول اخرى من الشرق الأوسط، كَلسين كيمنعو الناس من الترحم على سارة حجازي، حيت للأسف مدعششين، وكيعكَزو ياخدو شوية دالوقت ويضربو طلة على مضامين الدين اللي فيها أمور زوينة بحال المساواة والتسامح والرحمة والمغفرة، كيسدو عليها عينيهم مزيان ويمشيو نيشان لما هو سلبي ويبقاو ينشرو ف”فيسبوك” الحقد ديالهم والكراهية ويلوثوه بخنزهم. علاش نآديو الناس ونحتقروهم ونكرهوهم فقط لأنهم مختلفين علينا أو عندهم معتقدات مختلفة على معتقداتنا؟ سارة مثلا عمرها آدات شي حد، الذنب الوحيد اللي رتكبات هو أنها خرجات بوجه مكشوف كتدافع على مثليتها وكتتكلم بصراحة كبيرة على قناعاتها وميولاتها، سارة ماتت مقهورة فكندا من بعد ما كلات العصا من مجتمع شرقي قصاها وعذبها، وواخا مشات لكندا، كان الأدى مازال لاحقها ماقدراتش تقاوم كثر.. وانتحرات، والله يرحمها شاء من شاء وكره من كره." "آش هذ الحقد والكراهية والوسخ اللي ولا “فيسبوك” مطلي بيه.. شي متخلفين كيرفضو الترحم على سارة حجازي حيت ملحدة ومثلية.. كياخدو من الدين غير المضامين الداعشية ونساو بللي الرسول كان يستغفر للكفار ويدعي ليهم"
"دراسة دارت فجامعة إنسبروك فالنمسا، لقات أن الأفراد اللي كيفضلو القهوة الكحلة يمتلكون صفات سادية ويميلون إلى أن يكونوا مختليين عقليين. الدراسة اللي تنشرات فمجلة Appetite، دارت استطلاع على ألف شخص بالغ سئلوا عن نكهة القهوة المفضلة لديهم، كما تقدموا لإجراء أربع اختبارات شخصية مختلفة قيَّمت سمات انتهازية؛ مثل النرجسية، والاعتلال النفسي، والسادية، والعدوانية. واكتشف الباحثون أن هناك علاقة بين تفضيلات القهوة السوداء، وسمات الشخصية السادية أو النفسية، حيث كشفت الدراسة عن وجود علاقة بين الأطعمة المرة والصفات السادية، أو التصرفات العدوانية التي من المحتمل أن تزداد سوءًا مع مرور الوقت. ووجد الباحثون أيضا أن الأفراد الذين يفضلون القهوة بالحليب أو القهوة الحلوة، وغيرها من النكهات الحلوة، عادةً ما يميلون إلى امتلاك سمات شخصية مثل التعاطف والتعاون واللطف." "دراسة. من القهوة تعرفو رجالكم يا النسا"
"فريق أجاكس أمستردام الهولندي سورت على اللاعب المغربي حكيم زياش، بعدما رفع من قيمة الشرط الجزائي فالعقد ديالو. الفريق الهولندي زول الشرط الجزائي السابق البالغ قيمته 30 مليون اورو، بعدما لاحظ أن بزاف ديال الفراقي الكبار كتربص بيه، من بينها ريال مدريد وأرسنال وليفربول. صحيفة “تلغراف” الهولندية أكدت أن إدارة أجاكس الهولندي رفعات قيمة الشرط الجزائي إلى 50 مليون أورو، بعدما تألق فالماتشات الأخيرة بشكل كبير. الصحيفة نفسها تتوقع أن يرحل زياش فالميركاتو الشتوي لإحدى الأندية العملاقة، مشيرة إلى أن ريال مدريد دخل على الخط بقوة باش يتعاقد مع نجم المنتخب المغربي. الريال ما شي بوحدو لي بغا زياش، حتا لفيربول وأرسنال باغيين يتعاقدو مع زباش، وهذا هو السبب لي خلا أجاكس أمستردام يرفع من قيمة الشرط الجزائي" "أجاكس سورت على زياش"
"فالسنوات لي فاتو كانت المقولة الشهيرة لي كيعاودوها بزاف هي واش بغيتونا نوليو بحال سوريا، داك الساعة السوريين كانو مشتتين فالسطوبات وكل نهار تصاور ديال الجتث ديالهم( حتى المغاربة معاهم) لايحها البحر فاليونان، وتصاور وفيديوات داعش والحرب فسورية والديور رايبة والحالة حالة الله، وداك الوقت تاشي حد بعقلو وكيبغي بلادو يبغيها تولي بحال سوريا، ولكن ملي كتشوف هاد ليام عرام ديال الفيديوات كيدورو فالمواقع الإجتماعية لشباب مغاربة راكبين الزودياكات وحاركين لأروبا، عادي أن الواحد يتسائل واش ولينا بحال سوريا بلا حرب ولا كيفاش. حيت الى تساريتي غير شوية فالفايس غادي يبانليك راه الشباب المغربي دايرين الهروب الكبير من البلاد، بنادم باغي يهرب من هاد البلاد بأي طريقة وماشي موشكيل كي دايرة الأوضاع فأوروبا المهم هو يهرب من هنا وربي كبير، واي بلاصة فالعالم راه حسن من هنا، إذن شنو الفرق بينا وبين سوريا من غير الحرب مادام أن شبابنا كيموتوا فالبحر ومستاعدين يديرو أي حاجة من أجل الهجرة، ملي تشوف أمهات هازين ولادهم لي عاد تزادو ومغامرين فالبحر، إذن راه وللى المغرب بلاد غير قابلة للعيش بالنسبة لبزاف، رغم الاوراش والمشاريع الكبرى والخطط والمبادرات، داكشي كامل تضرب فالزيرو. فالتسعينات كانت موجة ديال الحريك فالأوج ديالها، ومشاو بزاف ديال المغاربة من مناطق معينة، حتى ولاو شي بلايص فالمغرب مكايناش الدار لي مافيهاش واحد برا أو واحد مات فالبحر، غير هو مكانش بورطابل كاميرة وداز داكشي غير تعاويد وتنسى مع المدة، وف2008 تقودات القضية فاوروبا لدرجة هادوك لي تما رجعو لهنا ها لي خدم فراش ها لي دار مشيريع ها لي شد طاكسي ها لي دبر فطوالة ديال الحبس، ولكن مع بتن هادشي ديال اللاجئين وسوريا والفايسبوك ويوتوب، تروجات القضية ولي وصل لأوروبا كيدير فيديو على كيفاش ومنين داز وبشحال، حتى ولاو طرق الحريك والمعارف غير مشتتين فالانترنيت، وولينا يوميا نشوفو المغاربة ها لي حاصل فليبيا هالي حاصل فمقدونيا، وكولشي داير فيها لاجئ من شي حاجة، يعني من بعد ها المخططات والبرامج الإستعجالية والمبادرات يالله رجعنا كنعيشو التسعينات وأول الالفينات مع فوارق بسيطة بحال التيليفون لي توثيق هاد الفترة وصافي، أما من غير هادشي راه الحالة واقفة سنوات هادي وبنادم قتلو الملل." "الى تساريتي غير شوية فالفايس غادي يبانليك راه الشباب المغربي دايرين الهروب الكبير من البلاد.. بنادم باغي يهرب من هاد البلاد بأي طريقة.. المهم هو يهرب من هنا وربي كبير"
"أكدت مصادر من داخل الشركة المكلفة باستغلال طرامواي الرباط وسلا، لـ”كود”، أن الاحتجاجات التي قام بها عشرات التلاميذ منذ صباح اليوم الإثنين، ضد القرار الحكومي المتعلق بإبقاء الساعة الصيفية طيلة السنة، خلفت توقف حركة الترامواي. وحسب المصادر نفسها، لـ”كود”، فإن هاد التوقف الاضطراري كان خارج على الإرادة ديال الشركة، مشيرة إلى أن الحركة رجعات بشكل عادي على الخط الأول الرابط بين حي كريمة بسلا ومدينة العرفان، وكذا الخط الثاني الرابط بين حي بطانة بسلا وحي المحيط بالرباط عبر المدينة." "احتجاج التلاميذ على “الساعة” يشل الحركة ديال الترامواي الرباط – سلا"
"علنات إدارة منظمة الغذاء والدواء الأمريكية بللي ميريكان عوالة تدير علاج تجريبي جديد على المصابين بفيروس “كورونا” المستجد (كوفيد-19)، من خلال نقل بلازما الدم من المرضى المتعافين إلى المرضى اللي كاينين فالعناية المركزة، بحكم أن هذ البلازما كتحتاوي على أجسام مضادة لفيروس (سارس-كوف-2)، وهو الفيروس اللي كينتج عليه (كوفيد-19). المنظمة الأمريكية، واللي هي وكالة فيدرالية حكومية مختصة بإعطاء تراخيص الأدوية، كتشوف بللي هذ التجربة تقدر تكون فعالة باش تقضي على “كورونا” فجسم المصاب، خصوصا وأن هذ الإمكانية كانت تدرسات فاش تفشات أوبئة تنفسية أخرى بحال إنفلونزا الخنازير (إتش 1 إن 1) بين سنتي 2009 و2010، ووباء (سارس- كوف-1) ف2003، ثم (ميرس-كوف) سنة 2012. وكتقول المنظمة، فبلاغ ليها عل موقعها الإلكتروني الرسمي، بللي البلازما مكانتش ناجعة باش تقضي على هذ الأوبئة والأمراض التنفسية قبل، لكن هذشي مامنعش ميريكان باش تجربها كلينيكيا على هذ الفيروس الجديد، قبل ما تستنتج، من خلال مجموعة من الأبحاث، بللي تقدر تكون فعالة باش تقضي على “كورونا” نهائية فأجساد المرضى. وحسب المصدر نفسو، المنظمة من دابا بدات كتحاول تجمع أكبر قدر من البلازمة اللي كيمكن استخراجها من الدم، من خلال طلب أكبر عدد من الناس من اجل التبرع بالدم، بشرط مايكونش فيهم “كورونا”، ويديرو التحليلة باش يتبتو هذشي، وإلى كانو من الحالات المشكوك فيها يتسناو 14 ليوم عاد يديرو التحاليل. وأكدات المنظمة فالبلاغ دائما بللي الأطباء هوما بوحدهم اللي غايكون عندهم الحق يستعملو البلازما باش يداويو بيها المصابين بالفيروس، وما عليهم غير يتواصلو مع المنظمة باش تزودهم بالقدر الكافي منها واللي غايحتاجوه." "أبحاث تبتات نجاعتو.. منظمة أمريكية توصلات لدوا فعال للقضاء على “كورونا”"
"الفرقة ديال محاربة لحشيش فمصلحة “لابيجي” ديال وجدة ضربات ضربة صحيحة. فحسب ولاية أمن عاصمة الجهة الشرقية، فإن هاد الفرقة شدات مساء أمس الثلاثاء واحد متلبس بالحيازة والاتجار ديال لحشيش. العملية ديال الاعتقال  جاءت بعد  كمين دارتو هاد الفرقة للموقوف فواحد المقهى بحي الأندلس. الإجراءات ديال التفتشيش اللّي دارو البوليس فالمسكن ديال هاد البزناز الكائن بحي الضيف البكاي سلات بحجز 20 كيلو من مخدر الحشيش." "“لابيجي” ديال وجدة شدو بزناز لقاو عندو 20 كيلو د لحشيش"
"صدمة كبيرة ف”دوزيم” بعد الاعلان عن وفاة مفاجئة للصحافي صلاح الدين الغماري احد اشهر الوجود في القناة ايام هاد الجايحة. وفق مصدر من القناة ل”كود” اللي كان مصدوم بزاف فان الراحل مات بسكتة قلبية بالمحمدية. اخبار هدرات على انو مات فطونوبيلتو تفاصيل لاحقا" "عاجل. صدمة كبيرة ف”دوزيم” بعد توقف مباغث لقلب الصحافي صلاح الدين الغماري"
"علمت “كود”، أن ملعبا للقرب بمدينة بوزنيقة تعرض مؤخرا لعملية سرقة قطع كبيرة من عشبه الاصطناعي، كما تم تخريب حواجز وسياجات حديدية، حيث لم يتم التوصل إلى هوية الجناة الذين استغلوا عدم وجود حارس قار. وحلت بمكان الحادث، حسب مصادر “كود”، مصالح الشرطة القضائية وعناصر الشرطة العلمية والتقنية، حيث تم رفع الأدلة والبصمات والتقاط صور من مسرح الجريمة." "تيران ديال “خونا منصف” في بوزنيقة شفرو ليه الكازو والكرياج"
"بزاف الناس كايربطو قفولة في معالم سياحية، وفبلايص كثيرة فالعالم، باش يعبرو فيها على الحب و الوفاء لبعضياتهم. بنت سميتها كاسي يونكَ، و عندها 23 عام، قررات بعدما تخاصمات مع حبيبها، تهرس القفل اللي كانت خلاوه كشاهد و سوفونير ديال العلاقة ديالهم. وباش دير هاد العملية ضربات 6 آلاف كيلومتر من لوس أنجلوس حتى لبلادها كوريا الجنوبية، حيت القفل سدوه فمكان خاص بهاد التذكارات حدا برج “نامسان” الشهير بالعاصمة سيول." "بنت ضربات 6 آلاف كيلومتر باش تهرس قفل ديال الحب بعدما تفارقت مع صاحبها"
"في كل زيارة يقوم بها إلى منطقة الضويات ضواحي مدينة فاس، دأب الملك محمد السادس على منح “كريمات” لعدد من الأسر المعوزة. وحسب مصادر “كود”، فإن الزيارات الخاصة التي قام بها محمد السادس قبل مغادرته لمدينة فاس، مساء أمس الثلاثاء، أعقبتها مجموعة من المفاجئات لدى ساكنة إقليم مولاي يعقوب. وأفادت مصادر “كود”، أن ساكنة الضويات والمناطق المجاورة تفاجئت بالجولات الخاصة والمتكررة التي يقوم بها الملك محمد السادس، بادر إلى منح “كريمات” لعدد من الأسر المعوزة التي تقطن بالقرب من ضيعته المتواجدة بمنطقة ضويات." "محمد السادس عطى كريمات فمولاي يعقوب"
"وصل عدد الموقوفين في صفوف ناشري الأخبار الزائفة على “كورونا” فيروس ما مجموعه 50 شخصا. هاد الموقوفين متورطين في قضايا نشر أخبار زائفة حول وباء كورونا المستجد. وكشفت المديرية العامة للأمن الوطني، اليوم الثلاثاء، أن 224 هو مجموع الأشخاص الخاضعين لأبحاث قضائية لخرقهم إجراءات حالة الطوارئ الصحية." "50 واحد قرقبو عليهوم حقاش نشرو “أخبار زائفة” على كورونا و224 خرقو حالة الطوارئ الصحية"
"مباشرة بعد إعلان إعادة فتح المسارح، فرقة “ثفسوين” من الحسيمة غادي تدير أول عرض لمسرحيتها الجديدة “شاطارا” فالمسرح الوطني محمدي الخامس. المسرحية غتكون نهار الجمعة 18 يونيو، وهي ثمرة شراكة بين الفرقة والمسرحي الوطني، خلال موسم 2019/2020، لكن ظروف الجائحة ماسمحاتش بعرضها. وقال مخرج المسرحية، فتصريحو ل”كود”، ان هذ المسرحية كانت غتدوز ف2020، لكن عرضها كان تلغى انذاك بسباب كورونا “هذا إنتاج جديد ديال مسرح جديد قديم، وهذا أول عرض غيتطرق لمسالة الهجرة، وخصوصا هجرة المرأة المهاجرة، مادام حنا فالمغرب نعتبر بلد عبور”، على حساب هضرتو. وزاد المخرج أن المسرحية غيكونو بطلاتها ثلاث نساء، امرأة مغربية، وامرأة إفريقية من جنوب الصحراء، وامرأة مشرقية، بثلاثة تلاقاو في ملجأ، غيعاودو لبعضياتهن على قصصهم. والعرض غيكون بلغات النساء الثلاث، حسب ناسور، بالدارجة والأمازيغية، والعربية، والفرنسية، بحيث كل مرا غتكلم بلغتها فيها." "من أول العروض المسرحية بعد الجايحة.. فرقة “ثفسوين” غتعرض “شاطارا” فمسرح محمد الخامس.. والمخرج لـ”كود”: هذي أول مسرحية كتهضر على هجرة المرا وغتكون ب4 ديال اللغات"
"أجلات محكمة الاستئناف ديال الرباط، اليوم الإثنين، الجلسة الأولى ديال محاكمة المحامي ميلود عبوز حتى ل20 ماي، واللي كتم متابعتو بتهم “سب مسؤولين والمس بمؤسساتهم الدستورية”، بسبب تدوينات ف”فيسبوك”. وعلى الرغم من أن التجمعات ممنوعة فهذ الفترة ديال حالة الطوارئ الصحية، عشرات المحامي التابعين لهيئة الرباط، اللي سجلو النيابة ديالهم للدفاع على عبوز، جاو للمحكمة، واحتجو فبابها بعد رفض هيئة الحكم بطلب سراحو، على اعتبار أنه كبير فلاج ومريض. وعلى عكس باقي المعتقلين اللي دازت ملفاتهوم اليوم، أصرت النيابة العامة على حضور عبوز فجلسة اليوم. وغير الخميس اللي فات، حكمات المحكمة الابتدائية بالخميسات على عبوز بشهرين دالحبس النافذ، بعد اعتقاله لمدة كتجاوز شهر فسجن تيفلت. واستنكرو رواد مواقع التواصل الاجتماعي إدانة عبوز ابتدائيا بسبب تدوينات، وقالو بللي هذا استهداف لحرية التعبير." "فعز حالة طوارئ كورونا.. احتجاج عشرات المحامين فاستئنافية الرباط بعد رفض سراح المحامي عبوز"
"أعلنت مديرية الأرصاد الجوية الوطنية، في نشرة خاصة، أن زخات رعدية محليا قوية مرتقبة غادي تصب اليوم الأربعاء وغادي تستمر حتى لسابعة مساء، بعدد من مناطق المملكة. هاد الزخات الرعدية البي غادي تبدا مع 10 صباحا والثانية بعد الزوال غادي تعرفها أقاليم القنيطرة والعرائش والفحص-أنجرة وسلا وسيدي سليمان وطنجة أصيلة. وماشي غير هاد المناطق. المديرية كشفت ان هادشي هاد الجو غادي يشمل حتى أقاليم اكادير-اداوتنان والحوز والحسيمة وأزيلال وبني ملال وبرشيد والدار البيضاء والدريوش والرشيدية والصويرة وفكيك وانزكان-أيت ملول والخميسات ومديونة والمحمدية والنواصر وأسفي وتارودانت”. كما يرتقب أيضا هبوب رياح قوية (85/60 كلم/ الساعة) خلال اليوم ما بين ال12 زوالا والثامنة مساء بأقاليم الجديدة والرشيدية والصويرة وفكيك وورزازات وأسفي وسيد بنور وتازة وزاكورة." "الأرصاد الجوية كتحذر: الغراق ديال الشتا فهاد المناطق والسرعة ديال الرياح غادي توصل ل85 كلم"
"امنستي لقات فين تشد الحكومة. عطيناها كادو. دارت بيان على قضية عمر الراضي وعماد استيتو . فقد اعتبرت ان اعتقال الصحافيين “تجاهل صارخ لحرية التعبير والصحافة”. وعبرت المنظمة “عن بالغ قلقنا لما يتعرض له الصحافيين المستقلين في البلاد ونطالب السلطات بوضع حد لاي تتبعات جنائية منجرة عن العمل الصحفي”." "امنستي: كنطالبو السلطات المغربية توضع حد لاي تبعات جنائية للصحافيين"
"علنات السفارة المغربية بالصين، أمس الأحد، على أنها كتقوم بكل ما بوسعها باش تتواصل مع السلطات الصينية وتطمأن على صحة أفراد الجالية المغربية المقيمة بالصين، وخاصة المقيمين بمنطقة “ووهان” فين منتشر فيروس “كورونا”. وحسب إحصاء دارتو السفارة المغربية فالصين، فكيسكنو مدينة ووهان الصينية 85 مغربي، أغلبهم من الطلبة اللي كيقراو فجامعتها، وعلنات أن جميعهم بصحة جيدة، وأن حتى شي مواطن مغربي فالصين ما مصاب بفيروس “كورونا”، حسب ما أكدات ليها السلطات الصينية. وأكدات الحكومة الصينية للسفارة باللي “ستواصل جهودها لتأمين جميع الظروف الأمنية والصحية، وتوفير الراحة لجميع المواطنين المغاربة المقيمين في الصين”. وفالوقت اللي مجموعة من الدول، وعلى راسهم فرنسا، قامت بترحيل المواطنين ديالها من مدينة ووهان، وتنقيلهم لمدن أخرى، مازال ما قام المغرب بهذ الخطوة. وطلبات السفارة من كاع المغاربة المقيمين فالصين، وخصوصا منهم سكان مدينة “ووهان”، باش يتاخدو الإجراءات الوقائية اللازمة اللي علنات عليها وزارة الصحة الصينية، واللي كتجلى فارتداء الأقنعة الصحية لمنع انتشار العدوى وغسل اليدين بوتيرة متكررة فاليوم. ووضعات السفارة المغربية فالصين رهن إشارة الجالية المغربية أرقاما للاتصال بها، وقامت بإنشاء خلية مخصصة لاستقبال المكالمات والرسائل، والإجابة عن جميع الأسئلة والاستفسارات. وفتصريح سابق خص بيه “كود”، أكد وزير الصحة، خالد آيت الطالب، باللي متسجلات على المستوى الوطنى حتى شي إصابة بالفيروس، ومكاينة عليه لحد الآن حتى شي خطورة، واكد أن المغرب “واخد احتياطاتو الصحية كباقي الدول، خاصة في ما يتعلق بالترقب الوبائي”. وبعد اجتماع طارئ ليها، قررات منظمة الصحة العالمية ماتعلنش على حالة الطوارئ، لأن الفيروس ماكايشكلش خطورة كبيرة على الصحة العامة ذات البعد الدولي. وللإشارة، فمجموعة من المغاربة المقيمين بمدينة ووهان مازال كيطلبوا السفارة باش تتدخل بشكل عاجل باش تتواصل معاهم وتشوف ليهم شي حل باش يرجعوا بحالهم للمغرب." "سفارة المغرب فالشينوا: 85 مغربي ساكن فووهان ولا خوف على حالتهم الصحية.. ولازم عليهم يتبعو الإجراءات الوقائية باش ماتنتقلش ليهم عدوى “كورونا”"
"شهدت قضية اتهام نائب رئيس غرفة التجارة والصناعة والخدمات بجهة خنيفرة بهتك عرض عاملة مغربية مهاجرة ببلجيكا تطورات مثيرة. فقد علمت “كود”، من مصادر مطلعة، أن غرفة المشورة بمحكمة الاستئناف بمدينة فاس، رفضت أمس الإثنين، متابعة المتهم في حالة سراح مؤقت، وقرر إبقائه رهن الاعتقال الاحتياطي بسجن بوركايز. وجاء رفض متابعة المتهم في حالة سراح، حسب مصادر “كود”، بعدما استأنف دفاعه قرار قاضي التحقيق بالغرفة الثالثة، والرامي إلى متابعته في حالة اعتقال احتياطي من أجل ” الاغتصاب وهتك العرض والتهديد بنشر أمور شائنة والضرب والجرح”. يشار إلى أن إيداع نائب رئيس غرفة الصناعة لجهة خنيفرة بني ملال السجن جاء بناءً على ما توصل إليه قاضي التحقيق من حجج وإثباتات في مواجته حول اتهامه بالاغتصاب من قبل إحدى المشتكيات، خصوصا بعد ظهور الخبرة الجنينية." "تطورات مثيرة في قضية اتهام نائب رئيس غرفة التجارة والصناعة بهتك عرض مهاجرة مغربية واغتصابها"
"أيام قليلة من الدورية التي وجهها محمد عبد النباوي الوكيل العام للملك لدى محكمة النقض رئيس النيابة العامة، إلى مختلف النيابات العامة، حول تشديد المراقبة على الأشخاص الوافدين على المحاكم، علمت “كود”، أن أحد نواب وكيل الملك بالمحكمة الابتدائية بمدينة تازة حصّل شي نصاب ببهو المحكمة. ووفق ما كشفت عنه مصادر محلية، فإن الموقوف ضطبه نائب وكيل الملك إلى جانب سيدة زعم أنها قريبة منه، قبل أن يكتشف أنه بغا يقدم ليها خدمات قضائية فشي ملف متعلق بحادثة سير، مشيرة إلى أن النيابة العامة قررت إحالته على أنظار الشرطة القضائية لتمعيق البحث معه. وأحيل المعني بالأمر، بعد الانتهاء من فترة الحراسة النظرية، على أنظار النيابة العامة، والتي تابعته في حالة اعتقال احتياطي من أجل “النصب والاحتيال والسمسرة”." "تازة: حصلو نصاب ف المحكمة"
"البوليس في هونكَ كونكَ كشفو على أن شيبانية عندها 90 عام تعرضات لأكبر عملية نصب والشفارة داو ليها 27 مليون أورو من تلفونها. الضحية كتعيش في منطقة “بيك لي” ، اللي هي بلاصة راقية معروفة بالناس المرفحين. الشفارة تبعوها وملي شدوها بززو عليها تحل تلفون ومنو دوزو الفلوس و علقو." "شيبانية عندها 90 عام تعرضات لأكبر عملية نصب من تلفونها"
"حرب حقيقية نايضة بين الرئيس الأمريكي، دونالد ترامب، وموقع التواصل الاجتماعي “تويتر”، من بعد ما كان الموقع ضربليه فمصداقية واحد التغريدة، دابا قام بحجب تغريدة اخرى، واعتبر أن “فيها مضمون عنيف كيتنافى مع قوانين الشبكة”. التغريدة قال فيها رئيس ميريكان أنه “ممكن للبوليس يضربو بالقرطاس أي واحد قام بعملية دالنهب”، وجات متزامنة مع حادث مقتل مواطن أمريكي من أصول إفريقية على يد شرطي. كان عارف “تويتر” ان حضرو لتغريدة  ترامب، اللي ماحذفهاش بشكل كلي لكن رفقها بميساج كيحذر فيه من المضمون ديالها، ولزم على المتتبعين حتى يوافقو على الميساج عاد يدخلو يقراوها بلا مايجمجموها أو يعلقو عليها، (كان عارف) غايجبد عليه النحل والمشاكل، حيت توالات موراها النزاعات عبر التغريدات والحروب القانونية. ترامب باش يزيد يقلم الأظافر ديال “تويتر”، ويندمو بطريقتو، مشا وقع مرسوم، على غفلة، كيهدف للحد من الحماية القانونية ديال هذ المواقع، وينظم العمل ديالها، ويمكن يصدر قرار بإغلاقها، إلى بدات كتحاول تحد من “حرية التعبير” ديال المستعملين. وواخا موقع “تويتر” مستعد يبدل القوانين ديالو باش يتوافقو مع المرسوم الجديد، بحالو بحال جميع الشبكات الأخرى، لكنو فنفس الوقت ما سكتش لترامب، حيت واخا ماجاوبوش بشكل مباشر، بدا تويتر يعزز مؤخرا طرق التحقق من الحقائق ضد التضليل و”الفايك نيوز” اللي كيعتبروهم “ضارة بالناس”، خصوصا فهذ الفترة ديال جايحة فيروس كورونا المستجد، وكيتعلق الأمر خصوصا ب”أخبار العمليات الانتخابية الخاطئة”، أو “رسائل خطيرة كتحرض على العنف”. تكييف تويتر لقوانينو مع المرسوم غاتخليه مازال عندو إمكانية يضيق على ترامب، خصوصا وأن الرئيس الميريكاني ولف فحسابو يتكلم على “نظرية المؤامرة”، ويدير “هجمات شخصية على الأعداء”، ويبوسطي بيانات أخرى متعلقة بحملة انتخابية سابقة لأوانها. القائمين على “تويتر” عندهم استعداد باش يواجهو ترامب فهذ الحرب الخفية، وعارفين أنه ضروري شي واحد فيهم غيخلص ويكون “كبش فداء”، وعلى هذشي قال براندون بورمان، نائب رئيس الاتصالات ف”تويتر”، فتصريح لإحدى المدونات، أن الشركة كتآمن بحقوقها، “لكن حنا عارفين بللي غادي يتم إطلاق النار علينا”، على حساب قولو. وقوانين “تويتر” كتهم كلشي وفوق كلشي، حتى الحكام والقادة وصناع القرار، وعند الشركة الحق تسحب التغريدات اللي كتروج للإرهاب أو العنف أو كتحتوي على بيانات خاصة على أشخاص آخرين، وكيمكن “تويتر” يسيبريمي حسابات بسبب الانتهاكات المتكررة، بشكل مؤقت أو فخطرة." "حرب ترامب وتويتر مازال مستمرة.. فالوقت اللي الرئيس الميريكاني دار مرسوم باش يضيق على “السوشل ميديا”.. الموقع مامفاكش"
"شي مسؤولين كيخافو ما يحشمو. دابا كاينة واحد الطريق فمراكش فممر النخيل من عهد الوالي الاسبق بالبجيوي وهما خدامين فيها. جا والي ومشى وجا هاد الوالي وما بغاوش يساليوها ولا يفتحوها. دابا مع قرب افتتاح مؤتمر الهجرة اللي حاضرين ليه رؤساء العالم ببعض الاستثناءات وهو مؤتمر ديال الامم المتحدة٬ عاد ناضو يزربو باش يفتحوه. اليوم مازال ما تفتحش وغير قلب الملك محمد السادس يوصل وكلشي خدام ليل ونهار. مالكم يا الشعب الكاموني٬ كونو تحشمو وخدمو بلا ضغط علاش خاصكم تحكو عاد تعطيو الريحة   " "وهاد مسؤولي مراكش ما كيحشموش. ممر النخيل من فترة وهو مسدود وداير لامبوتياج للمدينة حتى قرب يجي الملك وكلشي ناض =صور="
"الخلية الإرهابية التي أعلن عن تفكيكها المكتب المركزي للأبحاث القضائية، التابع للمديرية العامة لمراقبة التراب الوطني، اليوم الأربعاء، اطلع فيها ولد عون سلطة لي قرقبو عليه عناصر من “البسيج” فدوار الخنانفة لي كاين فالجماعة القروية سيدي الحطاب ضواحي مدينة قلعة السراغنة. وكان بلاغ صادر عن الـ”BCIJ” قد كشف أن الأبحاث الأولية أكدت أن عناصر هاد الخلية الموالية لداعش، انخرطوا العناصة ديالها ف الدعاية والترويج لهذا التنظيم الإرهابي وخطاباته المتطرفة، بالموازاة مع سعيهم لتنفيذ عمليات إرهابية تستهدف المس بسلامة الأشخاص والنظام العام، تماشيا مع أجندته التخريبية." "الخلية الإرهابية لي طيحها “البسيج” اليوم فيها ولد مقدم"
"عمـر المزيـن – كود// في عملية أخرى جديدة، تمكنت مصالح الدرك الملكي بالمركز الترابي “بني وليد” بإقليم تاونات، مساء أمس الجمعة، من توقيف سيارة كانت جاية من الشمال، وتحديدا من مدينة طنجة، وكانو فيها 5 أشخاص خارقين حالة الطوارئ الصحية. ووفق ما كشفت عنه مصادر محلية، لـ”كود”، فإن الأبحاث والتحريات التي باشرتها عناصر الدرك الملكي بسد قضائي موضوع بشكل تابث قرب قنطرة أسكار كشفت أنه يحمل رخصة استثنائية للتنقل بين المدن مزورة. وقالت المصادر لـ”كود”، أن هاد الشيفور مشا يزاد شي اسماء بداخل هاد الرخصة المزورة، قبل أن يتقرر وضعه تحت الحراسة النظرية رهن إشارة البحث، بينما تم إخضاع الجميع للفحوصات الطبية المعمول بها." "جدارمية “بني وليد” فتاونات حصلو خطاف جايب معاه الناس من طنجة بعدما زوّر الرخصة الاسثتنائية ديال التنقل"
"ديربي هيتشكوكي غير مسبوق عرفه ملعب مركب محمد الخامس فالدار البيضاء اليوم السبت في إياب ثمن نهائي كأس محمد السادس للأندية الأبطال.  ملعب دونور لم يسبق ليه أن شهد ديربي صادم ومتقلب الأطوار في تاريخ الديربيات كلشي كان يتوقع فوز وتأهل للوداد البيضاوي بعدما كان متقدما بأربعة أهداف لواحد.  في ظرف 30 دقيقة رجع الرجاء بقوة وماركا ثلاثة الأهداف متتالية.  كلشي كان في الشوط الثاني، الفرجة في التيران والمدرجات، خصوصا من جانب الوداد لي كان متفوق على كافة المستويات، وكان هو السباق لكن ريمونتادا الرجاء البيضاوي غير الفوز إلى إقصاء.  لم يسبق بملعب دونور أن عرف مثل هذه الريمونتادا من قبل، محسن متولي كان رجل المباراة بعدما سجل هدفين من ضربتي حزاء، وحدة رد بيها على بانيلكا ديال محمد الناهيري.  الوداد سجل ثلاث أهداف متتالية بواسطة ايمن الحسوني وبديع أووك وأيوب الكعبي.  30 دقيقة كانت كافية الرجاء باش يحقق ريمونتادا تاريخية بفضل أحمد أحداد ومتولي ومولانغو، لي ماركا الهدف الاغل هاد العام.  جنون هاد الديربي شكل صدمة للوداد وجمهوره في نهاية الماتش وأطفال وشباب ونساء درفوا الدموع وغادروا الملعب في سيناريو غير متوقع.  اما لاعبو الرجاء ومدربهم جمال السلامي فحملوا على الاكتفاء بعد الديربي وهتف الجمهور برجاء الشعب.  الجمهور كعادته أبدع في المدرجات بتيفوهات أسمى ما يقال عنها إنها خيالية بكل ما تعني الكلمة من معنى.  هاد الماتش غادي يكون عندو تبعات خصوصا من جانب الوداد لي تصدم بعد الإقصاء." "ديربي هتشكوكي.. فرحة فالتيران والمدرجات و2 بيلانتيات بالبالينكا وريمونتادا الرجا صدمات الوداد"
"فالحصيلة اليومية دفيروس كورونا المستجد اللي علنات عليها وزارة الصحة اليوم الأربعاء 31 مارس، ففهذ 24 ساعة الأخيرة تقاسو 676، تلشي اللي كيبين أن الإصابات اليومية غادة وكترتفع، وماتو اليوم 5، وفالمجموع مازال 3916 كيتعالجو، و3 مليون  و600 ألف واخدين الجرعة الثانية دالفاكسان. التلقيح: تلقحو فالمغرب ضد كورونا فحدود اليوم 4320349 بالجرعة اللولة، و3674251 خداو الجرعة الثانية منهار بدات حملة التلقيح. الإصابات: تقاسو اليوم 676 واحد من أصل 13297 واحد دار التحليلة، ووصل عدد المصابين فالمجموع ل496097. ووصل مؤشر الإصابة التراكمي ل1364,3 لكل 100 ألف نسمة، بمعدل 1,8 لكل 100 ألف نسمة فهذ 24 ساعة. حالات الشفاء: تشافاو اليوم 676، ووصل الإجمالي ل496097، بنسبة تعافي ديال 97,4 فالمية. الحالات النشيطة والحرجة: مع ارتفاع حالات الإصابة، عدد الحالات النشيطة طلعو ل3916، وعدد الحالات الحرجة وصلو ل411 حالة، و42 واحد تدهورات حالتو غير اليوم، ووصلات نسبة ملء أسرة الإنعاش ل13, فالمية، اما الناس اللي تحت التنفس الاصطناعي الاختراقي فبلغ عددهم 27. الوفيات: اليوم ماتو 5، ووصل هكذا عدد دالوفيات ل8818، بنسبة إماتة ديال 1,8 فالمية." "كاين ارتفاع فالإصابات.. حصيلة كورونا والفاكسان اليوم: 676 تقاسو و5 ماتو"
"فضيحة واقعة في تركيا بعدما قررت الدولة ترجع نصف المغاربة الحاصلين في بلاد أردوگان وخلات النصف الآخر، في واحد الفوضى كبيرة المتضررين منها هما المغاربة اللي واحلين تما. الوضعية في تركيا نقلها الكوميدي يوسف أزولال المعروف بفاطمة تاويل، حيت حتى هو 3 أشهر هادي وهو حاصل تما، ودار فيديو كيعاود فيه على الظروف المزرية لي عايشين فيها الناس لي واحلين معاه. يوسف أزولال قال في فيديو بارطاجاه على حسابو في انستكَرام أن أكثر من 60 مغربي باقيين حاصلين في تركيا، لا أكل لا شرب وتحت حرارة وصلت لـ35 درجة، وتعامل حاط من الكرامة من طرف السلطات لي قوا عليها البشر. أزولال هضر على الناس لي معاه وقال ان الفلوس تقادات ليهم وكيعيشو على المساعدات القليلة جدا ولي خلاتهم يعانيو بزاف في هاد الأيام، وخاصة بسباب الوعود الكثيرة لي تلقاوها باش يرجعو لبلادهم وفي الاخير ماكان منها والو. " "يوسف أوزلال واحد من المغاربة الحاصلين فتركيا: كنعيشو أزمة لا ماكلة لا شراب وناعسين فالزنقة -فيديو"
"الفيلم الميريكاني “الجوكر” مازال هو الأول في سباق الإيرادات وشاد راس السوق بـ55 مليون دولار في جوج سيمانات. الفيلم لي داير حالة فالعالم كامل، حتى في المغرب القاعات السينمائية عامرة بزاف، وكلشي متعطش باش يتفرج فالفيلم لي ولا هو حديث الصحافة العالمية. في الرتبة الثانية عالميا كنلقاو الرسوم المتحركة “آدامز فاميلي: بـ30.3 مليون دولار، تابعو فيهم “جيميني مان” ديال ويل سميث. وكانو البوليس في ميريكان تأهبوا بزاف ملي بدا الفيلم في السينيمات وكثرو من البوليس خوفا من انتشار العنف بسبب شخصية الفيلم المضطرب نفسيا ولي تعرض للتنمر وصعوبات فصغرو، وخافو القضية تنوض. لي جسد البطل هو الممثل المريكاني خواكين فينيكس، والنقاد وصفو الأداء ديالو بالعبقري وفي نفس الوقت المرعب." "الجوكر مازال محيح.. شاد الطوندونس فالإيرادات للسيمانة الثانية"
"من بعدما عطاتها بلادها، وطلعوها ولاد بلادها باش توصل للنجومية، أول حاجة كدير دنيا باطمة هي تسيء للمغرب لي كتقول كتبغيه، وقبل هادشي كامل كتسيء للأسرة الفنية العريقة لي كتحمل اسمها. دنيا لي عوض ما تبرع لصندوق جايحة كورونا لي أعلن عليه الملك محمد السادس وشاركوا فيه بزاف ديال الفنانين، قررت أنها تختار الطريق الساهل وتنظم مسابقة على حسابها في انستكَرام باش دخل لفلوس، أرباحها تمشي للصندوق. دنيا مات ليها الحوت، وفي الوقت لي خاصها تقلب على طريقة باش تحسن صورتها قدام المجتمع المغربي گالسة كتزيد تكفس فيها أكثر.. فاش جاتها باطمة أنها تتبرع للصندوق وتعاون بحالها بحال خوتها في الحرفة، خصوصا أنها ملايرية والله يكمل عليها ويزيدها.. دنيا ولات كتختار أنها تبوزا قدام الأوسمة الملكية، وفي نفس الوقت ماتعاونش بلادها بداك الشي اللي ربحاتو بخدمتها واجتهادها، تعطيها غير لي تجمع من أنستكَرام. " "فين مشات ملايير الغنا.. دنيا باطمة باغا تبرع من فلوس مسابقات انستكَرام لصندوق كورونا -فيديو"
"تحدثت مصادر اسبانية، عن احتمالية فتح معابر طاراخال بين سبتة وكاستييخو يوم العاشر من يناير الجاي، وأنه الناس غايقدرو يبقاو يدخلو ويخرجو غير بالتحليلة. رسميا المغرب ماعلن على حتى حاجة، ولكن مصادر كود من كاستييخو، أكدات أنه فعلا كاين توجاد من الجانب المغربي، حيث قامت السلطات بوضع اليات الكشف على كورونا، وبدات كتوجد لفتح المعابر. وزادت المصادر، أن اجتماعات دورية تعقد فعمالة المضيق لفنيدق، هدفها التمهيد لفتح المعابر وأنه لحدود الساعة مازال ماتحددش تاريخ واضح لفتح المعابر، ولكن المعابر غاتفتح." "واش غايتفتحو معابر سبتة مع الفنيدق؟. كاينة خدمة لتجهيز المعابر بالمعقمات واليات الكشف عن كورونا واجتمعات تعقد فالعمالة"
"نجمة الغناء الأمريكية الشهيرة لايدي كَاكَا ضرات متابعيها في خاطرهم بعدما دارت تويت وصفوه بالمقزز، وكتباتو بمتابة حوار بينها وبين المساعدة ديالها، وقالت: المساعدة ديالي: فوقاش اخر مرة غسلتي؟ انا: مابقيتش عاقلة.  هاد التويت جا بالتزامن مع استعدادها لإطلاق ألبومها الغنائي السادس لي غادي يكون مع بداية العام الجاي. التغريدة ديال ليدي كَاكَا قسمات الجمهور كالعادة، بين لي فسرو بأنها مشغولة وماعندهاش الوقت باش تدوش وتغسل، ولي قال أن التويت غير في إطار الطنز." "لايدي كَاكَا: مابقيتش عاقلة على آخر مرة دوشت"
"استثنى المكتب الوطني للسكك الحديدية قطارات البراق على محور طنجة الدارالبيضاء وقطارات أطلس الرابطة بين المدن الأخرى من بداية الاشتغال في الأسبوع المقبل، لكنه أشار إلى عودتها للعمل قريباً . وأعلن المكتب أنه سيعزز العرض السككي للقطارات المكوكية السريعة، بين الدار البيضاء ابتداء من يوم الاثنين المقبل فاتح يونيو، مع إعادة فتح محطتي الرباط – أكدال وسلا تابركيت وأشار المكتب إلى عدد القطارات المكوكية اليومية سيرتفع من 20 إلى 40 قطار." "ترانات “البراق” و”أطلس” ما زال غادي تبقا تحت الحجر"
"انطلقت أمس الأربعاء أولى جلسات محكامة شيفور في شركة للنقل الحضري بمدينة فاس متهم باختلاس 700 مليون سنتيم. هاد الشيفور كلفو الرئيس ديالو باش يوصل هاد المبلغ لكبير للبنك باش يحطو في حساب الشركة لكن خداه وهرب. وكان هاد الشيفو قد سلم نفسه إلى مصالح ولاية أمن فاس، حيث أحيل على الفرقة الجهوية للشرطة القضائية التي باشرته الأبحاث التمهيدية معه، قبل أن يتم إحالته على أنظار النيابة العامة لدى محكمة الاستئناف بالمدينة." "محاكمة شيفور سرق 700 مليون"
"أفاد مصدر مطلع أن عناصر الدائرة الأمنية الثانية بمراكش قد تمكنت، مساء أمس الخميس، من إيقاف شخص يشكل موضوع مذكرة بحث على الصعيد الوطني من أجل الاغتصاب تحت التهديد بالسلاح الأبيض. وجاء إيقاف المعني بالأمر، حسب مصدر أمني، على خلفية شكاية سجلتها الضحية لدى الدائرة الامنية المذكورة صيف العام المنصرم حيث كان المشتكى به في حالة فرار خارج مدينة مراكش. وأكد المصدر أنه وفور علمها بعودة المعني بالأمر، بادرت عناصر الدائرة إلى نصب كمين أمني محكم أفضى إلى إيقافه وهو في حالة سكر بيّن بأحد أزقة المدينة العتيقة." "من الصيف لّي فات وهو هربان. بوليس مراكش شدّو مغتصب روشيرشي هادي مدة.. و ها التفاصيل"
"الكوارث ديال الدوش كثرات هاد الايامات، وفهاد الويكاند ماتو 6 ديال النسا بسباب الدوش، 4 لّي ماتو لبارح فالعرايش ، ومرا وحدة فاقليم الناظور، ثم بنت نواحي انزكَان. الحالة الاخيرة وقعات لبارح الأحد، بعدما دخلات بنيتة، كتسكن مع عائلتها فجماعة القليعة، تدوش، ودخلات معاها المجمر باش تسخن الدوش اللي ماعندوش تهوية، هادشي لي خلا المجمر يستهلك كامل كمية الاوكسيجين لي كاينة وفالاخير بدا فطرح أحادي اكسيد الكربون   و تخنقات البنت. الواليدة ديالها جات تطل عليها لقاتها طايحة سخفانة وهزوها للسبيطار ولكن البنت ماتت قبل مايقدرو يعتقوها." "المجمر تسبب فالموت ديال بنيتة نواحي انزكَان بعدما دخلاتو معاها للدوش"
"الممثلة والمخرجة بوشرى إيجورك قررات تمشي تكمل حياتها في الإمارات، بعدما تقبلات قبل مدة في وزارة الثقافة الإماراتية، ومشات تقري المسرح. بوشرى ايجورك لقات راسها في وضعية صعيبة في المغرب، واخا هي متخرجة من ليزاداك، وخدات ماستر من بن مسيك في كازا، ولكن قلة الخدمة هنا خلاتها تمشي تخدم على راسها في الخليج. وعلمت “كود” من مصادر ان إيجورك لي كانت دارت مسلسل باقي شاد ليها وهو “البرتقالة المرة”، ما كتفكرش ترجع للمغرب حاليا." "الفنانين تزيرو فزمان كورونا.. بوشرى إيجورك مشات تقري المسرح فالإمارات"
"علمت “كود”، أن وكيل الملك بالمحكمة الابتدائية بمدينة المحمدية امر، مؤخرا، بمتابعة مدير المجزرة البلدية وطبيب بيطري وموظفين في حالة اعتقال بسبب اختلالات إدارية شابت سير المرفق، بعد شكاية أحد المرتفقين. وجاء قرار متابعة المتهمين في حالة اعتقال، حسب مصادر “كود”، على خلفية أبحاث قضائية أعقبت قرار عامل سابق قضى باتلاف ذبائح عبارة عن ابقار استقدمها محام “كساب” من مدينة تارودانت من أجل ذبحها بمجزرة البلدية." "محام “كساب” صيفط طبيب ومدير المجزرة البلدية بالمحمدية وموظفين للحبس"
"من بعد ما دارت فكرة الرياضة بالشطيح ، نزلو الناس على الراقصة مايا بالسبان في حسابها على انستگرام ومع هي ما كتحشمش ردات عليهم، وتعاطات معاهم. مايا خرجات في الناس لي انتقادوها على الفكرة ديالها، وقالت ليهم لي بغا يتفرج مرحبا ولي ما بغاش يخرج من الحساب ديالي. اختارت الراقصة مايا أنها دير دروس ديال الشطيح على اللايف باش تونس المتتبعين ديالها وتشجعهم يبقاو في ديورهم، ويحتارمو الحجر الصحي لي فارضو المغرب للحد من انتشار فيروس كورونا. وكانت مايا دارت ستاتو في حسابها على انستگرام قالت فيه للمتتبعين ما تبقاوش تملو من غدا غادي نبدا ندير ليكم لايفات على الرقص ونعلمكوم تشطحو. " "الشطاحة مايا خرجات طول وعرض فالمتخلفين لي انتاقدو الشطيح ديالها فاللايف: الا ما عجبكوم حال خرجو من حسابي"
"توصلات دراسة حديثة إلى أن تناول عدد قليل من اللوز والفستق والكركاع كل يوم ، كيثبت مستويات السكر فالدم عند المصابين بالنوع الثاني من داء السكري. ونشرات “ديلي ميل” البريطانية، دراسة كندية كتأكد أن غير 75 غرام من المكسرات غير المملحة، كتحسن بشكل كبيرالتحكم فسكر الدم عند المرضى ، وأن الوجبة الخفيفة كتقلل أيضا من الكوليسترول “الضار” المزمن، وكتقلل من مستويات البروتين المرتبط بأمراض القلب . وحللو الباحثون من جامعة “تورنتو” 117 شخص كيعانيو من مرض السكري من النوع الثاني، خداو أدوية لخفض مستويات جلوكوز الدم عندهم، فيما تناولو  بعض المشاركين  75 غرام من المكسرات المختلطة، ووحدين خرين كلاو ثلاثة ديال الفطائر مصوبة  من القمح الكامل والباقي كياكلو نصف كل يوم لمدة ثلاثة أشهر. وثبتات الدراسة أن جميع وجباتهم كتحتوي على عدد مماثل من السعرات الحرارية ومع ذلك ، قدمت الفواكه الجافة المزيد من الدهون غير المشبعة ونسبة أقل من الكربوهيدرات." "ها فوائد الفواكه الجافة على صحتك "
"الديربي البيضاوي في كأس العرب كان هو حديث المغاربة في الويكاند، كل واحد كيدافع على الفريق لي كينتمي ليه، ولي كيبغي. التيفو ديال الوداد كان هو حديث مواقع التواصل الاجتماعي، وهاد النقاش تحول لليوتوب وولا الماتش التيفوات لي تهزو فيه هوما الأكثر مشاهدة. وفي ثلاث مراتب الأولى كاين غير الديربي في كأس العرب، الأول كيدوي على تيفو الراجا لي مبانش في القنوات التلفزية، موراه في المرتبة الثانية والثالثة تيفو الوداد. عدد المشاهدات قليلة بالمقارنة مع فيديوهات آخرين شدو الطوندونس، لكن الناس وعشاق الكرة شافو الفيديو من الأول للآخر وهادشي ساهم باش يتكلاصا بين الأوائل." "ماتش “ديربي” وتيفو الوداد والرجا في كأس العرب هو الأكثر مشاهدة في المغرب"
"ها ما گلنا ها اللي كنا كانتوقعوه من شحاااال هادي وحتى شي واحد ما كايسمع لينا ولا كايعطينا وقت ها اللي كنا خايفين منو وكنغوتو عليه، ولكن معامن تران تقلب بالناس فبوقنادل و الناس ماتو، وكاين بزاف ديال الجرحى هادشي راه كان بااااين باللي جاي وغادي نوصلو ليه، غير كنا دايرين عاين ميكا ومع الأسف جا هاد النهار هادشي اللي وقع راه نتيجة طبيعية لطريقة تسيير وتدبير وخدمة هاد الشركة اللي ما كاتحتارمش بنادم وكاتعامل معاه كل نهار بحال شي حيوان مشارجينو فكاميو وكاع الناس اللي كايديرو لا نافيط كل نهار مع هاد الشركة راهم عارفييني علاش كاندوي… كاع الناس اللي كايوصلو فالصباح معطلين لخداميهم… عارفيني علاش كاندوي كاع الناس اللي كايساليو خداميهم عياانين فلعشية باغيين غير يدخلو لديورهم يشوفو وليداتهم ويحطو راسهم فالمخدة وينعسو، وكايدخلو للمحطة باش يلقاو التران داير روطار ديال ساعة وساعتين بلا حشمة وبلا ما يعرفو آشنو واقع…عارفييني علاش كاندوي كاع الناس اللي كايتعامل معاهم سيكيريتي فالباب ديال المحطة بحالا جايين طالبينو وهو معفر وكايغوت عليهم وكايسحاب راسو بوليسي وحنا شفارا… عارفيني علاش كاندوي كاع الناس اللي كايطلعو فهاداك الطارو ديال الزبل اللي مسمينو ظلما تران وكايبقاو سادين نيوفهم حتى يوصلو بريحة لخنز وريحة لخرا (حشاكوم) اللي خارجة من الطواليط راهم… عارفيني علاش كاندوي كاع الناس اللي مشات عليهم الطيارة بسباب التأخر ديال القطار من دون مبرر، وفاش كايجيو يدويو ماكايلقاوش معامن… عارفيني علاش كاندوي كاع هادوك لوليدات اللي عاندهم امتحان وضيعوه بسباب روطار ديال التران وفالللخر كايگولو ليهم ماعاندنا ما نديرو ليكم، ديك الساعة ما تركبوش فيه وسيرو فطاكسي… عارفيني علاش كاندوي كاع الناس اللي كايوصلو معطلين ويمشيو يقطعو ورقة ديال التران وكايلقاو الصف طوييييييل حينت هاداك المسؤول على التذاكر نايض من بلاصتو ولا كايهضر فالتيليفون ولا كايتمزكك وما مسوقش ليك نتا گاع… راهم عارفيني علاش كاندوي گاع الناس اللي كايجيو يصايبو لاكارط ديال التران وكايلقاوهم زادو فيها بلا ما يعلمو بلا ما يحسنو فالخدمات…عارفيني علاش كاندوي گاع الناس اللي كايجيو يصايبو لاكارط ديال التران وكايكولو ليهم رجع ليها من هنا 48 ساعة حينت لامبريمونت خاسرة… عارفيني علاش كاندوي گاع الناس اللي مضطرين كل صباح يصبحو على كونطرولات دايرين فيها باللي تران ديال باهم، مغوبشين، قلالين الآداب، ما كاتتوفرش فأغلبهم أبسط الشروط المهنية، وكايجي يخرج فيك مرضو وخراه بحالا انت اللي فايقتيه باش يجي يخدم… عارفيني علاش كاندوي گاع الناس اللي خرجو من ديورهم فرحانين فالأعياد، غادين يشوفو العائلة ويفرحو معاهم وهجراتو ليهم الشركة نهار العيد بشي روطار خياااالي نكد عليهم حياتهم ووصلهم معصبين بلاصت ما يكونو فرحانين… عارفيني علاش كاندوي گاع الناس اللي ولاو كايفضلو يمشيو فطاكسي ولا طوبليس ولا كار، على أنهم يخنزو حوايجهم ويتعطلو فالتران…عارفيني علاش كاندوي گاع الناس ذوي الإحتياجات الخاصة اللي ما عندهمش كيفاش يركبو فتران حينت بين الباب منين غادي يطلعو والرصيف جوج متر. ويلا يلا ما جاش شي واحد هزهم بقاو تما… عارفيني علاش كاندوي گاع الناس اللي ولاو كايفكرو يديميسيونيو من خداميهم ويخدمو ولو بصالير أقل غير على قبل باش ما يبقاش يتبهدل فالتران كل يوم… عارفيني علاش كاندوي گاع الناس اللي كايخلصو دم جوفهم فلاكارط وكيحسو باللي غير كايلوحو فلوسهم فلخلا… عارفيني علاش كاندوي گاع الناس اللي سمعو هاد الجملة الشهيرة :  تشفرو لينا سلوكا ديال الضو داكشي علاش تران ما غايجيش وطلعت ليهم فكرهم… عارفيني علاش كاندوي گاع الناس اللي غير كايشوفو شتا بدات كاتصب كايكحلو بلعما وكايعرفو أن السسك غادا تفيض والترانات غادين يوقفو… عارفيني علاش كاندوي گاع هادوك مساكن اللي كايركبو فترانات مراكش وسيدي قاسم وغيرهم من ترانات الموت، وكايوقف بيهم وسط لخلا فالظلام وماكايعرفوش باش تبلاو وكايوليو خايفين لا يجي شي حد يتكرفص عليهم فهاداك لخلا… عارفيني علاش كاندوي كاع الناس اللي حضرو للعافية شعلات فالتران وبلاصت ماتجي لبومبية سدو عليهم البيبان وخلاوهم تما… عارفيني علاش كاندوي كاع الناس اللي فاش كاتكون الشتا خيط من السما والتران واقف عاد كايجيه يسد على الناس الباب ويخليهم واقفين مسرسطين برا فواحد المشهد سادي غريب ومقزز… عارفيني علاش كاندوي كاع الناس اللي كايكون عندو غرض وكايدير منو بناقص غير باش مايطلعش ويشوف كمارت التران… عارفيني علاش كاندوي كاع الناس اللي كايبقاو يتسناو فالتران ساعة، ومن بعد ما كايجي وكايركبو فيه كايبقاو يتسناو ساعة آخرى قبل ما يقولو ليهم : هاد التران ما غاديش حتى هو نزلو سيرو فلاخر… عارفيني علاش كاندوي كاع الناس اللي كايتلقاو بلگور راكبين معاهم فالتران وكايشوفو فعينيهم نظرات الشفقة والاستغراب وكايبقى فيهم لحال على ريوسهم وعلى هاد لبلاد… عارفيني علاش كاندوي لكاع الناس اللي كايقراو، عااااارفين أن واخا هاد الكارثة والناس ماتو ولوليدات تيتمو ما غادي يوقع وااااالو، وسيبقى الحال على ما هو عليه، وغايبقى الروطار، وغايبقى لوسخ، وغايبقى لخنز، وغايبقى التخنزير، غادا تبقى اللا مبالاة، وغايبقى الثمن غالي مقارنة بالخدمة، وغادين يبقاو كايدوي على TGV واللي فشي پوسط غادي يبقى فيه… وحنا لينا الله  " "تران تقلب بالناس فبوقنادل والناس ماتو.. هادشي اللي وقع راه نتيجة طبيعية لطريقة تسيير وتدبير وخدمة هاد الشركة اللي ما كاتحتارمش بنادم وكاتعامل معاه كل نهار بحال شي حيوان مشارجينو فكاميو"
"فالحصيلة اليومية لفيروس كورونا المستجد اللي علنات عليها وزارة الصحة اليوم الأربعاء 21 أبريل، ففهذ 24 ساعة الأخيرة تقاسو 669، وماتو 10، وفالمجموع 5016 مازال كيتعالجو، و13316 خداو الجرعة الأولى داللقاح اليوم. وهذ الأيام عدد التحاليل مابقاش تجاوز 10 الاف تحليلة، بينما عدد الناس اللي كيتلقحو كل يوم كيقد يوصل ل20 ألف واحد فاليوم بالنسبة للجرعة الأولى، وأقل من 10 آلاف بالنسبة للجرعة الثانية، واغلب الوفايات المسجلة كاينة فكازا. وهذو التفاصيل: التلقيح: اليوم خداو 13316 الجرعة اللولة داللقاح، ووصل المجموع من نهار بدات حملة التلقيح ل4697873، أما الجرعة الثانية فخداوها اليوم 9891، ووصل مجموع هذ الفئة  ل4203779. الإصابات: وتقاسو اليوم 668 واحد من أصل 9411 واحد دار التحليلة، ووصل عدد المصابين فالمجموع ل507338. ومؤشر الإصابة التراكمي وصل ل1394,9 لكل 100 ألف نسمة، بمعدل 1,8 لكل 100 ألف نسمة فهذ 24 ساعة. حالات الشفاء: تشافاو اليوم 628، ووصل الإجمالي ل493353، بنسبة تعافي ديال 97,2 فالمية. الوفيات: اليوم ماتو 10، 8 فكازا و2 فمراكش، ووصل هكذا عدد الوفيات ل8969، بنسبة إماتة ديال 1,8 فالمية. الحالات النشيطة والحرجة: عدد الحالات النشيطة  طلعات ل4985، وعدد الحالات الحرجة وصل ل383 حالة، و46 واحد تدهورات حالتو غير اليوم، و16 كذلك تحت التنفس الاختراقي، أما نسبة ملء أسرة الإنعاش فنزلات ل12,1 فالمية. بالنسبة توزيع الإصابات على الأقاليم والجهات فهو كالتالي: " "حصيلة كورونا اليوم: 13316 خداو الجرعة الأولى من الفاكسان و10 ماتو أغلبهم فكازا"
"المغنية دنيا باطمة خدامة مزيان على صفحتها في انستكرام، وهاد السيمانة وصلات لـ 5 ملايين متابع.  ومؤخرا، ولات دنيا كدير اشهارات لصالونات ومحلات ديال الماكلة. وكيوصل عدد اللايكات على تصاور باطمة لـ 40 ألف، ومشاهدات الفيديوهات في انستكرام لـ100 ألف واكثر.  " "مبروك.. دنيا باطمة وصلات لـ5 مليون متابع في انستكرام"
"محابسي مغربي سابق كتبات عليه “واشنطن بوست” البارح مقال مطول، قالت فيه أنه داير مبادرات كثيرة باش يعاون الجيران ديالو وصحابو خلال فترة الحجر الصحي لي فارضو المغرب للحد من انتشار فيروس كورونا. ويتعلق الأمر، حسب الصحيفة الأمريكية الواسعة الانتشار، بالسجين نور الدين الميهنيدة، اللي استغل فترة الحجر الصحي باش يبدل النظرة ديال المتجمع اتجاهه، من خلاله مساعدة جيرانه، إذ يقوم هذا الأخير بالتنقل يوميا بين أزقة حي اليوسوفية بالرباط باش يتسخر ليهوم، ويجيب كل ما يحتاجونه فهاد الفترة. وماشي غير هادشي. “واشنطن بوست” قالت على أن نور الدين اللّي غادر السجن هادي 12 سنة كيصبغ الأحياء وكيقاد الجرادي، والهدف من هادشي عندو هو الناس تبقا محتارمة الحجر الصحي، وتتبدل نظرة المجتمع عليه. السجين السابق نور الدين عمرو 37 عام، وكيدير أعمال تطوعية بلا حتى مقابل، وكيعاون جيرانو فهاد الفترة بحي “اليوسوفية”، وهو أحد الأحياء الشعبية بالعاصمة الرباط، ويضم كثافة سكانية عالية. المقال الأصلي: https://www.washingtonpost.com/world/africa/ex-convict-helps-neighbors-cope-in-morocco-virus-lockdown/2020/05/03/34b1e43a-8d27-11ea-9322-a29e75effc93_story.html?outputType=amp" "محابسي سابق عطا صورة زوينة بزاف على المغرب .. “واشنطن بوست”: ها كيفاش كيعاون جيرانو فالحجر الصحي"
"عدة تقارير صحفية بينات أن الملف المشترك بين الولايات المتحدة والمكسيك وكندا كيواجه العديد من التحديات الي كتزيد من فرص المغرب في الفوز بتنظيم مونديال 2026. ومؤخرا، مقال فموقع شبكة إي إس بي إن “ESPN” الرياضية الأمريكية زاد أكد هادشي، حيت ذكر أن المغرب، حسب آخر التقديرات وحسب أقوال مسؤولين تنفيديين كبار فالفيفا، غالب أمريكا، وهو الي رابح أكبر عدد من الأصوات. ووفقا لما نشره الموقع، أحد المسؤولين الي على اتصال منتظم مع اتحادات القارات قال أن المغرب عندو الدعم ديال آسيا وأمريكا الجنوبية وإفريقيا، وهادشي يقدر يعطيه 104 أصوات الي محتاج. وأضاف نفس المصدر أن أمريكا مغاديش تقبّل الخسارة بسهولة، خاصة وأنها كتعتابر ملفها احسن من الملف المغربي، وبالنسبة ليها ساهل تربح دولة من شمال إفريقيا فيها 33 مليون نسمة فقط. لكن بزاف ديال المصادر كتأكد أن الأحداث الي وقعات في الأشهر الماضية، واخا بعض منها ماعندو علاقة بكرة، غادي تأتر وأترات على نتيجة التصويت، وأهم هاذ الأحدات هي الإجراءات الي اتاخدها دونالد ترامب مؤخرا، كمنع بعض الدول العربية من الدخول للولايات المتحدة وحتى الملاحظات ديالو الي كتكرس الصور النمطية… وهادشي نتج عنه مشاعر معادية لأمريكا فالعالم كامل. من المنتظر نعرفو شكون غادي ينظم المونديال 2026 يوم 13 يونيو المقبل، أي أيام قليلة قبل من ماتش الافتتاح ديال المونديال 2018 بين روسيا والسعودية فموسكو." "مونديال 2026. المغرب متفوق على مريكان و المسؤولين الكبار فالفيفا مقمرين عليه"
"المعجبات ديال إيهاب أمير كانو غادين يتسطاو البارح ملي حط ليهم تصويرة، ومن بعد ما بان فيه الأثر.  أمير، دار تصويرة وسط لاصال مبودر، وكامل عضلات، والدريات الطايح كثر من نايض، ومكاين غير الحب في التعاليق مشتت. مول أغنية “مدرنا والو” عندو متتبعين حقيقيين، وكلشي عاقل على شنو دارو ملي رجع للمغرب من لبنان أيامات ستار أكاديمي." "إيهاب أمير داير حالة في البنات. حط تصويرة وكانو غادين يتسطاو"
"شاركت سيليا الزياني المعتقلة السابقة في احدات حراك الريف تصاور على حسابها في انستكَرام مع ولدها، لي والداه مع راجلها لي عرسات هي وياه بعد إطلاق السراح ديالها. سيليا الزياني اللي كتعيش حاليا في مدينة الحسيمة اختارت تبعد على النضال وتتفرغ للأسرة ديالها، وتخدم على راسها وتعيش بعيدا على الصداع. سيليا بدات كتخدم في أعمال تلفزية ريفية على القناة الأمازيغية، وفي المسرحيات. https://www.instagram.com/p/CLXe94WlRTr/" "بعدما خرجات من الحبس.. سيليا الزياني عايشة الحياة – تصاور"
"المصممة المغربية بسمة بوسيل مرات المغني المصري تامر حسني حطات تصاور جداد مع راجلها، وقالت أنه هو المدرب الرياضي ديالها لهاد النهار. بسمة بانت في التصويرة هي وراجلها وكانت دايرة الماكياج ولابسة نظاظر ديال الشمس، وهادشي خلا بعض المعلقين  يستغربو، حيت العرق ديال الرياضة والماكياج ماكيتلاقاوش. وجاوبها تامر بالضحك:”كان تمرين واعر بزاف.. بسمة كتصور في وقت الرياضة وكدير الرياضة في وقت الراحة”. وتامر وبسمة كتجمعهم علاقة حب قوية، وكل مرة كيحاولو يكتبو تعاليق لبعضهم في المنشورات لي كيبارطاجيو. " "بسمة بوسيل: راجلي تامر حسني هو المدرب الرياضي ديالي -تصاور"
"بزاف ديال المديرين الجهويين ومندوبي الصحة كيتحاشاو التواصل مع الصحافة فهذ الظرفية ديال أزمة فيروس كورونا المستجد، وحسب ما يروج فالأوساط الإعلامية، فكاينة هضرة على شي اتفاق جماعي بيناتهم باش مايجاوبوش الصحافيين على التيليفون، يبلوكيو نماريهم أو يطلبو منهم يتصلو بوزارة الصحة باش ياخدو لوطوريزاسيون منها قبل ما ياخدو أي تصريح أو يتأكدو من معطيات ما. جوج ديال المديرين الجهويين ومندوب إقليمي وصلات بيهم الدرجة لأنهم يبلوكيو نمرة صحافية ف”كود”، وبالتالي فاش كتتصل بيهم كتطلعليها وبشكل أوطوماتيكي لابواط فوكال، فالوقت اللي النمرة ديالهم كتصوني بشكل عادي إلى اتصلات بيهم من تيليفون آخر. وبعضهم الآخر، وحتى واحد من ضمن هذو اللي استعملو تقنية البلوك فوجه الصحافة، كيعتذر ويقول بللي “لا بد من موافقة الوزارة، حيت الظرفية حساسة، وكاين تخوف لا يوقع خلط أو ديكالاج بين المعطيات اللي كتعطي وزارة الصحة والمعطيات اللي عطى هو”، بلا ما نتكلمو على الصنف الثالث اللي بمجرد كيعرف بللي المتحدث اللي معاه صحافي كيقطع عليه فوجهو أو كيتحجج بكونو مشغول أو فاجتماع. تكلمات “كود” مع محمد اليوبي، مدير مديرية الأوبئة وحاربة لأمراض فوزارة الصحة، على هذ الإشكالات اللي كيعانيوها الصحافيين مع المديريات الجهوية والمندوبيات الإقليمية، فقال، فتصريح جد مقتضب، بللي “جميع المدراء الجهويين والإقليميين عندهم تعليمات باش يتواصلو مزيان مع الصحافة”، ما يعني أن لوطيريزاسيون اللي تكلمو عليها خوتنا ماشي ضرورية، ومن الواجب يتواصلو بلا دريبلاج. وحتى هذ لوطوريزاسيون كيفاش ممكن للصحافي يحصل عليها من الوزارة الوصية على القطاة، والوزارة مازال ما عينات مكلف بالتواصل جديد فبلاصة القديم اللي جاتو خدمة فوزارة أخرى ومشى بحالو، بعد أيام قليلة من ظهور أول إصابة بالفيروس. وحتى لو كانت المسطرة الإدارية كتحتم هذ لابروسيدور، كيفاش ممكن الصحافي يتسنى “الأوكي” من الوزارة فقط من أجل الحصول على معطيات محدودة على شي بؤرة ما أو وفيات أو التحقق من المعطيات الرائجة واللي كتخلي الإشاعات تزيد تتكاثر وتتنمى فغياب التواصل السليم. من جهة أخرى، اليوبي واخا هكذاك كيقدر ظروف المديرين والمندوبين، وكيشوف انه ممكن يكون عدم جوابهم على التيليفون بسبب انشغالهم مع الوضعية الوبائية فالمناطق اللي مسؤولين عليها، واضاف: “حتى أنا مكانجاوبش حيت فعلا كنكون مشغول، لكن بمجرد ما كتسمحلي الفرصة كنتكلم مع الصحافيين وكنقوم بمهمتي التواصلية قدر المستطاع، وغيكون نفس الشي كينطبق على مسؤولي الصحة فالجهات والأقاليم”. وكذلك، من مظاهر انعدام التواصل السليم بين مسؤولي الصحة الجهويين والإقليميين والرأي العام، هذ السياسة اللي دايراها مديرية الدار البيضاء سطات ومديرية الرباط سلا القنيطرة، بحيث من نهار الثلاثاء ماعلنو على تفاصيل الإصابات فالأقاليم، واخا أعداد الإصابات فهاد الجهات مرتفع، المواطنين والصحافيين مابقاو عارفين والو على الوضعية الوبائية فيهم بجوج." "المديرين ومندوبي الصحة حالفين لا تواصلو مع الصحافيين.. شي مبلوكي نماريهم وشي كيقطع فوجههم وشي كيطلب منهم لوطوريزاسيون من الوزارة.. واليوبي لـ”كود”: جميع مسؤولي الصحة فالأقاليم والجهات عندهم تعليمات باش يتواصلو مزيان مع الصحافة"
"انتقد عبد الاله بنكيران، رئيس الحكومة السابق، طريقة انتقاد الملك مؤخرا بالسب، خصوصا بعد صدور اغنية عاش الشعب. وقال بنكيران :”فعلا دوك دراري قالو كلام عيب وعيبو عليهم ناس طريقة باش هضرو على الملك ولكن هضرو على امور فيها مطالب مقالوش ناس بلي هي عيب”. وشدد بنكيران بالتاكيد أن “هاد البلاد قائمة على الملكية، وخاص تبقا هاذ القضية واضحة
انا من طلبت من المستشار الملكي اضافة عبارة التوقير والاحترام للملك محمد السادس في دستور 2011″.
وأوضح بنكيران خلال لقاء حزبي اليوم :” سي عزيز اخنوش الكلام لي قال على التربية عندو فيه خطأ واحد، ملي قال الترابي”. وخاطب بنكيران اخنوش بالقول :”نتا ماشي دورك التربية، و الترابي كيعني العقاب لي كادير العدالة” وتابع المتحدث :”ماشي حيث تحيدات القداسة للملك يكون هاد السب”، مضيفا “ممكن ننتاقدو سياسة الملك عادي ولكن خصنا نوقروه وبطريقة مؤدبة”. وشدد المصدر نفسه بالقول :”نحن ملكيين ولكن نتبنى منهج النصح، ملكيين لكن ماشي بمعنى الاستسلام”، موضحا :” المغرب ماشي ديال محمد السادس بوحدو وخا كولشي خصو يدافع على الملكية”." "بنكيران: ممكن ننتاقدو سياسة الملك عادي لكن بلا سب وخصنا نوقروه"
"أفادت السلطات المحلية لعمالة إقليم القنيطرة أن شخصان لقيا مصرعهما فيما أصيب 30 آخرون بجروح 7 من بينهم إصاباتهم خطيرة، صباح اليوم السبت جراء انقلاب حافلة لنقل المسافرين على مستوى مدخل مدينة القنيطرة عبر الطريق السيار كانت قادمة عبر الطريق الجهوية 405. وقد تدخلت السلطات المحلية والأمنية ومصالح الوقاية المدنية، حيث تم نقل المصابين إلى المستشفى الإقليمي الادريسي لتلقي العلاجات الضرورية، فيما تم فتح بحث من طرف السلطات الأمنية تحت إشراف النيابة العامة المختصة لتحديد ظروف وملابسات الحادثة." "كار تقلب حدا القنيطرة: جوج ماتو و30 تجرحو"
"خرجات المغنية دنيا باطمة على صمتها بعد انتشار سكرين فيه بروفايلها في انستكَرام، ولي مستعملينو أشخاص كينصبو بيه على الناس. دنيا باطمة نشرت صورة على ستوري في حسابها في أنستكَرام وحذرت من فبركتها على أساس أنها من حسابها ولي مولاها كيطلب من الناس الفلوس  باش يديرو عملية جراحية لشي واحد. دنيا قالت للمتتبعين ديالها “هذا نصب واستغل اسمي، ونهار كنبغي نعاون شي واحد كنعاون في السكات بلا ما يسيقو ليا الناس لخبار في أنستكَرام”." "كينصبو بسميتها.. دنيا باطمة: ردو البال أنا كنعاون الناس فالسكات ماشي قدام كلشي"
"قال عبد الوافي لفتيت، وزير الداخلية، بلي :”البلاد كتمر من لحظات صعيبة بزاف بعد مرور الشهر الثامن من مواجهة بلادنا لجائحة كورونا”. وأضاف لفتيت، خلال جوابه على أسئلة البرلمانيين أثناء مناقشة مشروع ميزانية وزارة الداخلية مساء اليوم،، :”ليس هناك أي تخبط للحكومة في مواجهة فيروس كورونا”. وعاد لفتيت للحديث عن حادثة العيد الكبير، وقال :”مثال ما وقع قبل العيد الكبير، بكل ببساطة كنا أمام جوج خيارات، الأول هو أن الجائحة أمامنا وعارفين كيفاش تنتشر من خلال اللقاءات والبؤر العائلية ونلغيو العيد الكبير،  والخيار الثاني نخليو العيد الكبير ونحاولو نطلبو من ناس متسافرش لجميع الاتجاهات”. وأكد لفتيت، أن الحكومة اختارت تخلي العيد الكبير لثلاثة أسباب، موضحا :”السبب الأول ولي هو منطقي  واخا منذبحوش الحاولي ناس غاتسافر وتشوف عائلتها وغايكون اختلاط”. أما السبب الثاني، بالنسبة للوزير لفتيت، فهو السبب الاقتصادي الاجتماعي، “حيث كاينا وفرة للعالم القروي، تحويل مبالغ مالية من المدن للعالم القروي وميمكنش نحرمو الناس من هاد التحويلات”.
وتابع :”السبب الثالث هو اننا ف سنة جفاف واش نخليو القطيع للسكابة وشنو غايوكلو”،  لهذه الأسباب قررنا يكون العيد الكبير، وفق الوزير نفسه. وبرر لفتيت اخراج القرار ديال منع السفر في اخر اللحظات، بأنه خرجوه لأن أقل الناس لي غاتسافر، مضيفا “ناس لي كيقولو هذه خبطة عشواء، بالله عليكم عطيونا دولة وحدة درت قرارات ومشات فيها ومتراجعاتش عليه لأن الوباء يتغير ويتجدد بطريقة مستمرة”. وأوضح المتحدث :”ميمكنش نعلنو قرار منع السفر قبل اسبوع من العيد وكولشي يجري”." "بعدما اعترف ان البلاد كتمر من لحظات صعيبة بزاف.. لفتيت كيبرر قرار ليلة “الهروب الكبير”: منعنا السفر فاخر اللحظات حيث الناس قلال وها علاش مالغيناش العيد"
"الاحزاب السياسية مهمشة فتعيينات السفرا اللي دارت فاخر اجتماع للمجلس الوزاري هادي يومين. 19 سفير تعين فدول فكاع القارات ولا سياسي واحد. ناصر بوريطة وزير الخارجية والتعاون اللي وجد جزء كبير من هاد اللائحة ما تسوقش للاحزاب اللي ديما كيطلب منهم يدعمو ودعم الديبلوماسية المغربية. السيد دار اخطاء كثيرة اخرها تدبير عودة لمغاربة اللي حاصلين برا. كارثة بكل المقاييس ونهار جا للبرلمان كلشي كان ضريف معاه. حتى حزب ما دار الحد الادنى من خدمتو كجهاز رقابة علي الحكومة.  هاد الاحزاب اللي كتصوت على قراراتو ما كيحملهش بوريطة. كيبان من تعيينات السفراء الاخيرة كيحتاقرهم. كيفاش دار تعيين من الباطرونا من خلال نبيلة فريدجي وما عين حتى شي حزبي. كاينة الكفاءات. كاين الاطر المزيانة.  ماشي غير همش الاحزاب بل تحيدو سفراء متحزبون من مناصبهم بلا ما ياخدو شي حاجة، كاين اللي لعب عامل السن فهاد الشي وكاين اللي تهمش: الاتحادي بوغالب العطار اللي كان فكوبا كبير فالسن يرتاح شوية ولكن ما عوضوش شي شاب اتحادي قافز. كاين استقلالي تحيد من الجزائر اللي هو حسن عبد الخالق ولكن ما عطاوه حتى شي سفارة. بوريطة باغي يعطي الانطباع ان فضيحة قنصل المغرب فوهران كيتحلمها هاد السفير.  من الناس اللي قلص من هيمنتهم على التعيينات اللي عرفها المغرب فالسنوات الاخيرة الياس العماري الامين العام السابق للبام ورئيس جهة طنجة تطوان الحسيمة السابق. الياس العماري عندو شي سفرا باقي ليه ديال بولونيا عبد الرحيم عثمون.. ولكن طيرو ليه عبد السلام ابو درار من لندن. المرض لعب دور ولكن ما دار والو فخدمتو. نجح يمكن يدخل راجل بنتو سليمان بنالشيخ للفوسفاط بعد ما كان دوز تجربة فاشلة فمجلة للتاريخ بتمويل من الياس العماري او جاب ليه صحاب لفلوس.  بودرار كان يستقبل الياس كثر من الوزرا باش كيمشي للندن. يتلقاه هو براسو فالمطار ويدخل من بلاصة الشخصيات. دابا هاد الشي ولى من الماضي واحد اخر محسوب علي الياس العماري مشى هو المختار گامبو سفير المغرب فكينيا. طار من بلاصتو ما خدا والو. قبلو كان بوريطة طيح سفير اخر محسوب علي الياس العماري اللي هو مصطفى الريفي اللي كان فالڤاتيكان.  بوريطة كان كيقفقف باش يعيط عليه الياس العماري واليوم حيد كاع شي حد فيه ريحتو. بقاو شي سفرا دابا يطيرهم مستقبلا" "تعيينات السفرا. كيفاش بوريطة كيضحك على الاحزاب وديما كيقلب على دعمهم ودافع باش ما يتعين حتى شي سياسي وحيدهم وها كيفاش ضرب الياس العماري اللي كان كيترعد منو قبل"
"علمت “كود”، من مصدر طبي، أن رئيس جامعة عبد المالك السعدي، محمد الرامي، توفي صباح اليوم الجمعة بسبب مضاعفات كورونا فيروس. وحسب مصدر “كود”، فإن رئيس جامعة عبد المالك السعدي كان قد أصيب بالفيروس اللعين خلال الزيارات التي كان يقوم بها بين الفينة والأخرى بمدينتي تطوان وطنجة لوضع الترتيبات الأخيرة للامتحانات الجامعية الربيعية. وظهرت على رئيس الجامعة أعراض الفيروس، حيث أجريت له فحوصات مخبرية أكدت أنه يحمل “كوفيد19″، حيث تقرر وضعه في العزل الصحي من أجل الاستفادة من البروتوكول العلاجي الذي وضعته وزارة الصحة، قبل أن تتدهور حالته الصحية." "رئيس جامعة عبد المالك السعدي مات بكورونا بعد أيام قليلة من دخولو لقسم العناية المركزة"
"المجموعات الانفصالية فالبرلمان الاسباني ما قبلاتش فيليبي السادس ملك ديالها. هاد المجموعات ناشطة بزاف فكاتالونيا والباسك. اليوم كان افتتاح الملك ديالهم البرلمان وهاد المجموعات قاطعات خطابو. افتتاح جا فوقت صعيب فتاريخ الجارة الشمالية. المد الانفصالي وصل للبرلمان بشكل ما مسبوقش. هاد الشي علاش احزاب فالباسك وكاتالونيا وگاليسيا الممثلة فالبرلمان الاسباني علنات على ان ملك اسبانيا لا يمثلهم. هاد الاحزاب لعبات دور كبير باش تشكل حكومة ائتلافية بين الاشتراكيين وبين اليسار الراديكالي بوديموس. يعني ان بيهم واقفة هاد الحكومة بعدما قررو يمتانعو على التصويت نهار مصادقة مجلس النواب الاسباني على حكومة الاشتراكي بيدرو سانشيث. المقابل هو ان هاد الحكومة تجلس معاهم على طاولة المفاوضات بخصوص مطالبهم بالاستقلال.  الناطق الرسمي باسم “الجمهوريون الكاتالان” في مجلس النواب گابرييل روفيان قال “الملكية الاسبانية ما كتمثلناش. المجتمع الكاتالاني والباسكي والغاليسي يرفض مؤسسة فاتها الوقت ومن الزمن الماضي وريثة فرانكو اللي باغية تفرض وحدة اسبانيا وتنكر الحقوق المدنية لناسها” كما اكد ان ملك اسبانيا ماشي “مخاطب مناسب” حقاش “ما عندوش شرعية سكان شعوبنا”  الملك فيليبي السادس دار خطاب وحدوي شدد فيه على الحوار وبالحوار يتم تجاوز كاع الخلافات. الملك قال باللي اسبانيا ما خاصش يكورنو شي وحدين ضد شي وحدين خاصها تكون لكلشي ومع كلشي”.  احزاب المعارضة هاجمت حكومة الاشتراكيين على ترويج حلفاءها لخطاب بحال هادا. الاشتراكيون ردو باللي عندهم احترام لهاد المؤسسة.  فخطاب الملك صفقو ليه احزاب ورفضات احزاب تصفق. فنواب اليسار الراديكالي “بوديموس” ما صفقوش وزعيمهم اللي ولى نائب رئيس الحكومة وفسابقة صفق لخطاب الملك." "الانفصال تحدى الملكية فاسبانيا. الانفصاليون الكاتالان: الملكية ما كتمثلناش وملك اسبانيا ما عندوش شرعية سكان شعوبنا” وفيليبي السادس: اسبانيا خاصها تكون لكلشي ومع كلشي"
"أسفرت عملية “تيليناركوس” عن تفكيك شبكة إجرامية متخصصة بترويج المخدرات القوية بمدينة بالما دي مايوركا، حسب تقارير إسبانية. وتم اعتقال ثمانية أشخاص ، ثلاثة منهم، سائقين رسميين لسيارات الأجرة، من المغرب والدومينيكان واسبانيا، بسبب تورطهم في استغلال صفتهم كسائقين محترفين في توزيع الكوكايين ليلا على الكليان ديال الريزو.. ونجح أعضاء الشبكة في تسيير نشاطهم الإجرامي، من خلال تشكيل شبكة معقدة واستغلال شركة توصيل طلبيات للمنازل وكان نشاطها التجاري معروفًا وبشكل متزايد ، باسم “Telecoca”. هاذ العصابة وضعات جدولة يومية للعمليات ديالها.. في النهار كانو كيستغلو اسم شركة عالمية مشهورة في توصيل الطلبيات، في توزيع الكوكايين من خلال بيع الأدوية بالتجزئة للزبائن ديالهم في دور الدعارة اللي كتخدم 24/24.. وفي الليل وبسبب حظر التجول، كيتكلفو شوافرية الطاكسيات المغاربة والدومينيكانيين اللي عندهم علاقات تعاقدية مع الشبكة، في توزيع الكوكايين على  نقاط بيع محددة كتشمل الكليان في ديورهم والحانات وقاعات القمار.. في مقابل الحصول على نسبة مئوية من الأرباح من أنفسهم." "الصبليون.. شوافرية طاكسيات من المغرب والدومينيكان خدامين مع ريرز كبير ديال ترويج الكوكايين"
"علنات وزارة الصحة، صباح اليوم الاثنين عبر البوابة الرسمية لفيروس كورونا المستجد فالمغرب، على تسجيل 50 إصابة جديدة فهذ 18 ساعة الأخيرة، وهكذا وصل العدد الإجمالي ديال المصابين عندنا لـ 4115 مصاب. بالنسبة للوفيات، ما تسجلات حتى شي حالة جديدة، واستقر العدد ف 161. أما الناس اللي تشافاو، فاليوم تسجلات 76 حالة شفاء جديدة، وبلغ العدد 669 فالمجموع. ولحد الساعة، كاينة 24301 حالة تستبعدات إصابتها بالفيروس، بعد إجراء تحاليل مخبرية خرجات سلبية. وهذا التوزيع ديال الإصابات حسب الجهات: " "الإصابات بكورونا كتزاد.. تسجلات هذ الصباح 50 إصابة جديدة.. وصلنا ل 4115 إصابة و ماتو 161 و تشافاو 669"
"علمت “كود” من مصادر مطلعة، أن الحبيب بنطالب القيادي البارز لحزب الاصالة والمعاصرة بمراكش قرر يمشي بحالو من الحزب. الاستقالة ديال بنطالب من البام بطبيعة الحال غادي يكون عندها تأثير كبير على الحزب الذي يعتبر بنطالب من مؤسسسيه بجهة مراكش. وحسب مصادر “كود”، فإن المنسق الإقليمي السابق لحزب البام بمراكش  والمستشار البرلماني لحزب الأصالة والمعاصرة، ينوي الالحاق بحزب التجمع الوطني للاحرار، في الوقت الذي أكدت مصادر حزبية ان حزب الاستقلال يحاول بدوره استقطاب بنطالب  اللي كايشغل رئيس غرفة الفلاحة بجهة مراكش آسفي." "واش هادي هي النهاية ديال البام فمراكش.. القيادي بنطالب باغي يمشي للحمامة"
"ككل سنة خلال شهر رمضان، أعطى الملك محمد السادس، اليوم السبت تعليماته باش تنطلق عملية توزيع الدعم الغذائي رمضان 1441ه لفائدة 600 ألف أسر. هاد القفات الرمضاية كتنظمها محمد الخامس للتضامن. هاد المساعدات اللّي غادي يخفو حتى من معاناة بعض الأسر المتضررة من جائحة “كورونا” غادي تستفد منو بشكل مباشر الفئات الاجتماعية الأكثر هشاشة، سيما لعيالات الأرامل والأشخاص المسنين وذوي الاحتياجات الخاصة. هاد العام هي النسخة الـ21 من عملية رمضان للدعم الغذائي. مؤسسة محمد الخامس أوضحت أن هاد العملية تأتي أيضا في ظل استمرار التعبئة الوطنية اللّي طلقها الملك محمد السادس لمحاربة آثار جائحة “كورونا”." "غادي تخفف حتى من معاناة المتضررين من “كورونا”.. الملك يأمر بتوزيع الدعم الغذائي لـ600 ألف عائلة بمناسبة رمضان"
"الممثل نورد الدين بكر باقي حاقد حيت المغاربة نساوه ومبقاوش مسوقين ليه، حتى جبدو الفايسبوكيون ديك العبارة ديال “راك غادي في الخسران آحمادي”. بكر قال في برنامج “رشيد شو” أمس الجمعة ان الجملة لي كانت بينو وبين رشيد الوالي رجعاتو للاضواء، ولكن بان معصب وهو كيدوي بحالا معاجبوش الحال حيت بنادم نساه سنين ومنين. وا بيناتنا أسي بكر تحرك شوية ودير الاعمال باش بنادم يدوي عليك…" "نور الدين بكر: “راك غادي في الخسران أحمادي” رجعاتني للواجهة.. وفين كان بنادم شحال هادي؟"
"مصرع رجل أربعيني في حادثة سير مروعة، فقدت فيها سيدة السيطرة على سيارتها، قبل أن تصطدم مع 6 سيارات مركونة، وتدهس الضحية الذي كان على متن دراجته  النارية من نوع “ياماها”، بشارع “محمد السادس” بحي “جليز” بمراكش.  ووفق مصادر عليمة، فالهالك يبلغ من العمر 48 سنة، وقد جرى نقل جثته الى مستودع الاموات ب”باب دكالة”، بناء على تعليمات النيابة العامة، فيما نقل شخص مصاب الى قسم المستعجلات بمستشفى “ابن طفيل”  لتلقي العلاج، وقد حلت عناصر مصلحة حوادث السير بالمنطقة الامنية الاولى وتم فتح فتحت تحقيق في ظروف وملابسات الحادث . " "حرب الطرق فرمضان. مرا دخلات ف6 ديال الطونوبيلات وقتلات أربعيني فگيليز بمراكش (صور)"
"حيط طاح خربق السيركيلاسيون فمنطقة مولاي رشيد فكازا. التساقطات المهمة، التي تعرفها المدينة منذ مساء أمس الأربعاء، تسببات في انهيار الحائط الأمني بالطريق السيارة قنطرة شارع الجولان قطاع مقاطعة مولاي رشيد، وهو ما أدى إلى عرقلة حركة السير. وهذا ماشي الحادث الوحيد لي عرفاتو العاصمة الاقتصادية على إثر الشتا لي صبات. فعدد من الأحياء والشوارع غرقات في الما اللي دخل على الناس حتى لديورهم فبعض المناطق، وخلاهم يدوزو ليلة بيضا. " "حيط طاح بسبب الشتا رون السيركيلاسيون فكازا (صور)"
"– أقدمت تلميذة في السابعة عشر من عمرها ، على الإنتحار بمدينة تمارة ، بعد أن رسبت في إمتحانات السنة الثالثة إعدادي ، ويرجح أنها تناولت مادة سامة حيت ستخضع جثتها للطب الشرعي لتحديد سبب الوفاة  /أخبارنا – عثر على  طفلة عمرها 5 سنوات خرساء ، مغتصبة  ومقتولة  ومرمية بمنطقة خلاء ، بدوار “لالة يطو” بجماعة “القصيبة” بإقليم سيدي سليمان ، وكان والدها قد تقدم بشكاية تفيد إختفاءها قبل العثور عليها ميتة بشكل وحشي /تطوان بلوس – إستخرج أحد مراكب الصيد البحري ب”المضيق” جثة متحللة من البحر ،وجرى نقلها عبر سيارة نقل الأموات إلى مستودع الأموات  /بريس تطوان –  ضبطت أم جرها الستيني وهو يستدرج إبنتها ذات 9 سنوات وصديقتها ، إلى منزله المجاور من أجل ممارسة الجنس عليهما ، وإعترفت الضحيتان أن المتهم قد داوم على إغتصابهما منذ أزيد من سنة ، تارة بالترغيب ومرات أخرى بالتخويف ،حيت كان يستغل خروج أفراد عائلتهما إلى الحقول لينفرد بهما في دوار “الخيص” جماعة “زومي” بإقليم وزان / أخبارنا – عثر على رضيع حديث الولادة ملقى فوق الأرض ، أمام مدخل إحدى الإقامات السكنية بشارع “لالة حسناء” بمدينة مرتيل /بريس تطوان – 6 أشهر سجنا نافذا وغرامة 500 درهم ، في حق ستيني متحرش  صاحب مقهى ، كان قد تحرش جنسيا بتلميذة قاصر تدرس بثانوية “محمد الخامس” بتارودانت ، أثناء تناولها لوجبة فطور رفقة زميلاتها بالمقهى القريب من الثانوية /أكادير24 – مصرع شخص دهسا ، في حادثة سير وقعت بشارع محمد الخامس بطنجة ،إثر إصطدام دراجتين ناريتين  ليسقط على إثرها أحد الراكبين مصابا بالأرض ، فدهسته شاحنة وقتلته على الفور /تطوان بريس – هاجمت كلاب ضالة طفلة تبلغ 5 سنوات بحي “الحربولية” بمدينة بني ملال ، وأصبتها بجروح في أنحاء متفرقة من جسدها وخصوصا بالفخد ، وتم نقلها في حالة حرجة لمستعجلات المستشفى الجهوي ببني ملال / أخبارنا – مصرع خمسيني كان على متن دراجته الهوائية ، في حادثة سير وقعت على مستوى “بني عياض” التابع لإقليم أزيلال ، بعد أن صدمته سيارة  كان على متنها شاب وشابة ، وقد فر السائق من مكان الحادث بعد إرتكابه للجريمة لكن إنفجار إحدى عجلات سيارته  دفعه للتوقف /أخبارنا – قضت إبتدائية أكادير، بالسجن النافذ في حق عنصرين من أفراد عصابة إجرامية قامت بمحاولة الإعتداء على مدير موقع “تيزبريس”، بساحة السلام بحي “الباطوار” بمدينة أكادير ، وحكم على كل واحد منهما ب3 سنوات وغرامة مالية قدرها 500 درهم / اليوم24 – إعتقلت مصالح الأمن بتطوان ناشطا بمواقع التواصل الإجتماعي ، بعد أن عمد على التهديد عبر موقع له على الأنترنت بإستخدام زجاجات “المولوتوف” الحارقة ،وإستهداف مقر مفوضية الأمن الوطني بمدينة تطوان /أكادير24 – جرى تفريغ 950 غراما من الكوكايين ، كانت ملفوفة داخل 90 كبسولة من  معدة برازيلي بالمستشفى الجامعي “إبن رشد” بالبيضاء ،وقد قبض على المشتبه فيه والبالغ 26 سنة ، خلال رحلة جوية قادمة من مطار “ساوباولو” في إتجاه باريس ،مرورا بمطار محمد الخامس الدولي /شعب بريس" "أش واقع اليوم: ها حصيلة الانتحار والاغتصاب والتشرميل والغرق اليوم"
"نايضة الروينة ضد المغنية دنيا باطمة بعد بث حلقة برنامج “حلوة رمضان” في اليوتوب مع المايكب آرتيست محمد الشداخ.  السبان والنكَير مبغاه حد، وبزاف انتقادو اللبسة ديالها وقالو انها غير مناسبة مع رمضان.  بنادم مريض في مخو، واش بغاو يطبقو قوانين خاصة بمواقع التواصل، ويفرضو على الواحد شنو يلبس وشنو مايلبسش في رمضان…  لقاو باطمة مركزة في المعاطية مع يوسف أوزلال لي معروف بشخصية فاطمة تاويل، أما كون عطاتهم شي طيب وشي خضر." "لباس باطمة في برنامج “حلوة رمضان” خلا بنادم يحل فمو – تصاور"
"علمت “كود”، أن الوكيل العام للملك بمحكمة الاستئناف فكازا أمر، قبل يومين، بإيداع متهم بيدوفيلي رهن الاعتقال الاحتياطي بالسجن المحلي ومتابعته من أجل جناية “هتك عرض قاصر باستعمال العنف متبوعة بالسرقة والابتزاز”. المتهم تشد من طرف “لابيجي”، بعد شكاية من ولي أمر القاصر، اللي تم اغتصابها بشقة سكنية من طرف المتهم اللي صور تفاصيل عملية الاعتداء الجنسي واستغل الصور في ابتزاز الضحية من أجل ممارسة الجنس عليها." "الوكيل العام فكازا صيفط بيدوفيل للحبس. مارس الجنس على قاصر وصور كلشي وقلبها ابتزاز"
"لقات دراسة دارتها جامعة “كامبريدج” أنه كلما تزادو عدد الأطفال عند المرأة، كلما ارتفع خطر تعرضها للإصابة بأزمات قلبية وسكتات دماغية وفشل عضلة القلب. بحيت النساء لي ولدو 5 ديال  الأطفال أو أكثر، كانو أكثر عرضة بنسبة 40% للإصابة بنوبة قلبية خطيرة فالثلاثين سنة الي جاية  من حياتهم، مقارنة بالنساء لي عندهم غير طفل واحد أو جوج ، وكيشيرو الباحثون إلى أن الحمل والولادة كيزيدو الضغط على القلب، فحين كيرفعو الأطفال من جهد الأمهات مع غياب القدرة على الاعتناء بأنفسهم. ودرسو الباحثون من “كامبريدج” و”نورث كارولينا”، بيانات أكثر من 8 آلاف امرأة فالولايات المتحدة، كتتراوح أعمارهن بين 45 و64 سنة ، وارتبط وجود 5 ديال الأطفال أو أكثر بزيادة خطر الإصابة بأمراض القلب بنسبة 30%، وهو السبب الرئيسي فالإصابة بالأزمات القلبية، ووصلت نسبة الأمهات الي كانو أكثر عرضة للإصابة بسكتة دماغية ل 35%، كما أن 17% منهوم أكثر عرضة للإصابة بفشل القلب. ولقاو الباحثون أن النساء اللي ولدو ما بين 3 و4 أطفال، من المرجح يتعرضو لآثار صحية خطيرة، ولكن الزيادة الأكثر أهمية تسجلات عند لي ولدو  5 أطفال أو أكثر. كما لقات الدراسة أن النساء الي تعرضو للإجهاض، عدهم  مخاطر أكبر بنسبة 60% للإصابة بأمراض القلب، وأن 45% منهوم أكثر عرضة للإصابة بقصور القلب." "دراسة خاص يقراوها صحاب “كلها يتزاد برزقو”. مخاصش العيالات يفوتو 2 ديال الولاد حيت هادشي كيهدد حياتهم"
"ذكرات وكالة الأنباء الفرنسية أن المغرب جا فالمرتبة 3 عالميا كأكبر مستهلك للاسلحة الفرنسية سنة 2020. وحسب التقرير السنوي اللي قدمو البرلمان الفرنسي، فالمغرب هو ثالث أكبر عملاء فرانسا فالسلاح ب425.9 مليون أورو. وجات فالمرتبة الأولى السعودية ب703.9 أورو، بعدها ميريكان ب433.6 أورو. https://www.lemonde.fr/economie/article/2021/06/02/les-exportations-d-armement-francais-ont-diminue-de-41-en-2020_6082478_3234.html" "بكثر من 425 مليون أورو.. المغرب ثالث أكبر دولة كتشري السلاح من فرانسا"
"علمت “كود” أن وحيد خاليلوزيتش الناخب الوطني سيكون حاضرا في الماتش، لي غادي يجمع المنتخب المحلي بنظيره الجزائري بعد غدا الأربعاء بالملعب البلدي في بركان، برسم الدور الحاسم من التصفيات الإفريقية المؤهلة إلى نهائيات كأس إفريقيا للأمم بالكاميرون 2020. مصادر جامعية أكدت بلي خاليلوزيتش قرر يوضع حد للجدل، لي صاحب تصريحاتو السابقة، غادي يمشي لبركان ويتلاقا اللعابة ويدعمهم ويفرح فالماتش ديال الجزائر.
وما شي بعيد تكون الجامعة هي المنظمة اللقاء، باش تسالي نهائيا من هاد لازيزاني، لي نايض على المدرب مجرد أنه گال رأيو ف الحالة البدنية ديال لاعبي البطولة. الجامعة وخاليلوزيتش قرروا يوقفوا هاد الضجة المفتعلة بلقاء مع اللعابة المحليين قبل الماتش وينتهي هاد الصداع. خاليلوزيتش باغي يركز على المرحلة المقبلة تنتظره فيها ماتشات مهمة في الإقصائيات الإفريقية المؤهلة إلى نهائيات كأسي إفريقيا 2021 والعالم بقطر 2022، خاص التركيز بزاف على الأشياء المهمة باغيش يضيع وقته مع السماسرية لي دايرين البلبلة." "خاليلوزيتش غادي يمشي لبركان.. يشوف اللعابة المحليين ويتقرج"
"موجة لحريك امتدت لمعتقلي حراك الريف. في الساعات القليلة الماضية جرى تداول على صفحات في موقع التواصل الاجتماعي “فيسبوك” فيديو كيوثق لرحلة هجرة سرية أخرى لمجموعة من الشباب من إمزورن على متن قارب مطاطي سريع، يعتقد أنه انطلق من الحسيمة. المثير فالفيديو أن المجموعة اللي حاركة هاد المرة ضمات الإخوة العنابي اللي شملهم العفو الملكي الأخير. وخلال الرحلة رددوا عدة شعارات حراكية من قبيل “الحوت ولا المذلة.. وعاش الزفزافي”. " "موجة لحريك امتدت لمعتقلي حراك الريف. زوج من اللي استفادوا من العفو الملكي بانو ففيديو حاركين مع شباب من إمزورن وكيرددوا شعار “الحوت ولا المذلة.. وعاش الزفزافي” (فيديو)"
"الإصابات بفيروس كورونا المستجد مازالين قلال، بحيث اليوم الثلاثاء تقاسو 2793، تكتشفو من أصل 16495 تحليلة دارت، فالوقت اللي الإصابات كانو كيفوتو سقف ل5000 قبل، والتحاليل ماكانتش كتنزل على 20 ألف. وفالمجمل، وصلو عدد الإصابات بالفيروس، حسب النشرة اليومية لوزارة الصحة، ل403619، بمؤشر تراكمي ديال 1111,4 لكل 100 ألف نسمة اليوم، و7,7 لكل 100 ألف نسمة فهذ 24 ساعة. وماتو اليوم بكوفيد 52 واحد، ووصلنا ل6711 ديال المتوفين، بنسبة إماتة د1,7 فالمية. وتشفاو اليوم 3846، وبلغ عدد اللي تشافاو فالمجموع 362911، بنسبة تعافي ديال 89,9 فالمية. ووصل عدد الحالات اللي مازال كتعالج ل33997، منها 1078 فحالة حرجة، هذ الحالات 135 تكتشفو فهذ 24 ساعة الأخيرة و94 تحت التنفس الاصطناعي الاختراقي. وتستبعدات اليوم 13702 حالة، ووصلو عدد الحالات السلبية فالمجموع ل3817288. وهذو تفاصيل الإصابات والوفيات داليوم فالجهات والأقاليم: وهذا المنحى الوبائي اليومي: وهذي خريطة توزيع مؤشر الإصابة الأسبوعي لكل 100 ألف نسمة على الجهات والأقاليم: " "التحاليل مازال قلال فعز انتشار كورونا وحنا على أبواب اللقاح.. اليوم غير 16495 تحليلة اللي تدارت بانت منها 2793 إصابة"
"علن الرئيس الفرنساوي إمانويل ماكرون، الخميس، على إلغاء “المدرسة الوطنية للادارة”  اللي كيتخرجو منها كبار موظفي البلاد، وتأسيس مؤسسة جديدة اكثر انفتاح وتنوع هي “معهد الخدمة العامة”، استجابة لمطالب محتجي السترات الصفراء. وتخرجو من “المدرسة الوطنية للادارة”، اللي المقر ديالها ف”ستراسبوركَ” ربعة رؤساء جمهورية منهم ماكرون، بالإضافة لعدد من الوزراءوالمسؤولين، لكنها واجهات انتقادات باعتبارها “كتخرج نخب بعيدة على الواقع”. وعلن ماكرون أن المعهد الجديد غيتختارو فيه الطلبة بشكل “أقل تميزا اجتماعيا”، وهذشي جا فإطار إصلاح وعد به بعد أزمة السترات الصفراء ف2019. وقال ماكرو، فاجتماع مع مسؤولين بتقنية الفيديو كونفيرونس أن “معهد الخدمة العامة” غيقوم بتدريب كا الطلاب والإداريين فالدولة، وسيجمع 13 مدرسة للخدمة العامة، واعتبر هذشي “ثورة حقيقية فالتوظف." "ماكرون حيد مدرسة النخبة ENA باش ينقص من التمييز"
"وزير العدل محمد بنعبد القادر حط راسو في موقف لا يحسد عليه، ونطبق عليه المثل المغربي لي كيقول “لي خشا راسو في النخالة ينقبو الدجاج”. الوزير البارح بغا يبان يمكن واعر، ونشر تويت في صفحتو الرسمية على تويتر قال فيه أن العدالة هي العاطفة لي كتكون تحت سيطرة العقل، وأن الأمر هو العكس تماما بالنسبة لوسائل الاعلام.  واحد من المتتبعين معطلوش وجاوبو “في المغرب معندنا لا هادا لا هاديك.. كين غير وزراء كيبارطاجيو كلام بلاما يقولو المصدر ديالو”.  الوزير مدار حتى رد فعل، وبقا كيبوسطي عادي بحالا مواقع والو. وواخا هاكاك التفاعل مع منشوراتو كيبقى قليل مقارنة مع وزراء اخرين لي نشيطين في تويتر." "لي خشا راسو فالنخالة كينقبو الدجاح.. وزير العدل بغا يبان واعر فتويتر صدق حاصل – تغريدة"
"شحال هادي العيالات فالجواج كانو فحالا كايلعبو البوكير غا زهر و صافي ! تقدري تكوني جالسة فالدار كاطرزي شي سروال قندريسي و لا كاتنجي شي زربية واوزگيتية ( هادشي لاما كنتيش مازالة كاتلعبي حابة فالزنقة و لا كاتمشطي لمونيكة )حتى يگولوليك نوضي راه باك عطاك لفلان الفلاني و يجوجوك و يسيفطوك عند راجل يمكن ماعمرك ماشفتيه ! و ديك الساعة كادخلي على الراجل فحالا غاتحلي شي ميستيري بوكس ! شوفي شنو غاتلقاي ! تقدري تلقايه موسخ ! ماقاريش! مزلوط ! خيبوع ! معفون ! زوين ! لاباس عليه ! ولد الناس ! ولد القحبة ! عندو شي ببوشة لا ترى بالعين المجردة! كايعاني من القذف السريع، سخي، بخيل… نتي و زهرك ! اما لاكنتي ذكر ماتخاف مادهش، باش تجوج كانت القضية ساهلة بزاف ! يكفي انه تكون “باغي تجوج” باش يقضي الله امرا كان مفعولا ! و طبعا كانت الثقافة الشعبية و المجتمع و الدين و مك كلشي معاك كايقولوليك  نجيبوليك لالة العيالات! و گاع الرجال كانو عندهم حظوظ فالزواج و الانجاب ! فقير، غني، زوين، الخايب ، المتوسط ، المتوازن نفسيا، الحمق ، المريض ، الشارف ، العزري …. دابا الوقت تبدلات ! و دخول المرأة لسوق الشغل و الاستقلالية المادية ديالها خلاتها هي تتحكم اكثر فقراراتها و وفلمن غاتعطي طبونها و شكون يستاهل يكون بات ولادها !هادشي طبعا غاينقص من حظوظ دوك الرويجلات لي كانو شحال هادي ضاربين يديهم فزمن الغفلة ! دابا فالغالب بنات العائلات كايتخيرو ولاد العائلات ! و القاريات كاياخدو القاريين ! و الزوينات كايديو لي لاباس عليهم ! و لي لاباس عليهم كايديو تاهوما لي لاباس عليهم ! و لا بغيتي النگعة ديال العيالات غالبا خاصك تكون تانتا من النكعة ديال الرجال ماديا و معنويا و استيتيقيا و نيكيا …( كايبقاو بعض الاتسثناءات و لكن كيما كايقولو الشاذ لا يقاس عليه و النادر لا حكم له) ! وشكون كايضيع فهاد البيعة و شريا ؟! كايضيعو باردين الكتاف ! دوك الرويجلات لي ماعندهم القدرة لاثارة انتباه الانثى ! كايبقاو فالتوش و لا كايديو شي مريوة كاتشبه ليهم! هاد السيطرة لي ولات عند المرا و هاد القدرة على الاختيار راه هي لي غاتسطي الشيخصار واشباه الشيخصار ! كايقولو مع راسهم ” وايلي ! كيفاش غي هادي واحد العشرين ، ثلاتين عام كنت نقدر نقمر بمستقبل شي وحدة و ندخل نساهم فمؤسسة الزواج غي بزبي ” و دابا ولا مطلوب مني ندير مجهود كبير و نضرب تامارا و نوفر الفلوس و الدار و الطوموبيل و القراية و الزين باش تشوف فيا شي وحدة ! كيفاش شحال هادي كنت نقدر ننكح شي انسانة غي “ببضع آيات ” و دابا خاصني نخلص النگافة رمسيس و نجيب ليها جواد قنانة يماكيي ليها ؟! كايدور عينيه كايبانو ليه شي ساطات الله مصلي عليك آ رسول الله ! التبوگيصة و الفورمة و الاناقة فاش كاتحل فمها كايلقاها كاتهضر بلونگلي و لا بالفرونسي فحالا كابرة لهيه ! كاتقلب على دري نقي ! كاتمشي معاه بعيد فلونتروتيان كاتسولو على شنو كايسمع فالموسيقى، شنو كايقرا ، شنو كايبغي يدير ؟ واش كايسافر ؟ كاتشوف المستوى المادي ديالو ! عاد كاتقرر واش تزوج بيه و لا لا ؟ وواش يستاهل يكون بات ولادها ولا لا ! ايوا راه هاد  القدرة ديالك انك تختاري شريك حياتك و القدرة ديالك انك تنفاصلي عليه نهار تبغي، هي لي غاتسطي الشيخصار و اصحابه لي طبعا باش يبردو على راسهم كايجبدو ديك الخنشة ديال الافكار الجاهزة فحال ” تقراي تاتعياي و تاخدي بناي” ” دابا تندمي فاش ديري ربعين عام ” ” وا بقاي تشرطي دابا تولي باغا غي بناي و ماتلقايهش ” … كايبغيو يخلعوك زعما باش ماتفكريش بزاف نهار يجيك شي واحد فيهم باغي يتجوج بيك ! ماتعكسيش معاه و ماتحكريش عليه حيت هوا كايحس براسو فقد السيطرة لي كانت عندو عليك ! وولا خاصو يجري الالف و خمسميات متر حواجز باش يلحق عليك و ديك الهضرة ديال “المرأة العاملة لا تصلح للزواج” غير كايستعملوها كذريعة للخوف ديالهم من الاستقلالية المادية د المرا ! هوما مابيهمش الولاد و الاسرة و ديك الهضرة هوما المشكل الاساسي ديالهم هوا اللجام لي كانو دايرين للمرا تقطعو و ضرب فيهم و تزيد … الشيخصار و لي فحالو كايبقاو فيا شي مرات حيت كانفهم داك الاحساس ديال شي واحد كان عندو واحد البريفيليج و تحيد ليه ! و لكن  للاسف غير خاف على راسك آ وليدي و زيد فالخوف ! حيت البلاد لي فيها امثال القايدة حورية و الوالي مريم العدوي و الباطرونة مريم بنصالح و خاليدة عزبان و شوميشة و بزاف د العيالات القادات مازال نشاعالله غايقراو فيها البنات و غايخدمو و غايشدو البوسطات صحاح و غايكونو ربما باطرونات عليك و طبيبات و محاميات و قاضيات ! و فاش غايبغيو يتزوجو غايختارو الشريك المناسب حسب داكشي لي بغاو هوما و ماشي لي بغيتي نتا تفرضو عليهم حسب داك الفهم البدائي ديالك للحياة! غير وجد راسك و تصنط للدقة…." "شفتي آ الشيخصار ! انا مثلا و بدون تواضع من هادوك لي فاتو ثلاتين عام و عندهم ديبلوم دراسات عليا و هاكاك مستحيل نديها فيك نتا! ماكاتبانش ليا صالح لا للزواج لا للزهو كانشوف فيك غي القهرة ! و حتى نهار ندير ربعين عام و لا خمسين و لا سبعين و نكبر و يساليو ليا البويضات! غادي نفضل نربي مش و نسميه “الرياحي” و نعيط ليه ” حيحي ” و مانخصبش البويضة معاك !"
"كاين الحب اللي كيقتل وكاين الحب اللي كيخلي كيصطي. هادا ميريكاني عندو 47 عام طيار سبق ليه تابع بتهمة العنف الزوجي٬ قرر ينتاقم من مراتو بعملية غير مسبوقة. شفر طيارة عندها محرك خفيف من الخدمة ديالو وبغى يفجر الدار اللي عايشة فيه مراتو وولادو. وقع هاد الشي فبايسون بولاية يوتا الامريكية. العملية فشلات حقاش لمرا وولادها هربو وهو مات باش تحرقات الطيارة والدار" "عملية انتحارية من مراتو بطيارة. ميريكاني شفر طيارة باش يفجر دار مراتو=فيديو"
"الممثلة المصرية رانيا يوسف ديما عليها الإقبال، وفالويكاند واحد من المعجبين ديالها طلب منها الزواج في توتير وكتب ليها “إلا بغيت نتزوج بيك واش توافقي ولا ترفضي”، وجاوباتو دغيا “لا منتزوج لأنني مكنفكرش في الموضوع حاليا”. من بعد جواب المعجب قالت في تغريدة ثانية أن “الرجال كاملين مصطفى أبو تورتة”، لي هو راجل كان دار الجدل في مصر بعدما تخاصم مع خطيبتو نهار الخطبة على ود الحلوة “تورتة” وزاد خلفة مع الطريق وخلا خطيبتو مصدومة. وفي نفس التغريدة كشفات رانيا لي ديما تابعها صداع بسبب لباسها لي كيشوفوه دواعش مصر عريان وعيب، أن عمرها 46 ساعة." "مُعجب طلب من رانيا يوسف تزوج بيه وهي صدماتو: كاع الرجال مصطفى أبو تورتة"
"اليوم 11 واحد مات فظرف 24 ساعة فكازا سطات بفيروس كورونا المستجد. وتقاسو اليوم فكازا سطات 1314 واحد، منهم 1022 فالعاصة الاقتصادية وحدها. أما أعلى نسبة ديال حالات الشفاء المعلن عنها فكانت فجهة الشمال اللي براو فيها 376 واحد غير اليوم. وثلاثة دالجهات لحد الآن اللي عندها أقل عدد ديال الحالات النشيطة، حسب آخر معطيات علنات عليها اليوم، وهي فاس مكناس اللي كيتعالجو فيها 636، ودرعة تافيلالت كيتعالجو فيها 556، والداخلة واد الذهب فقط 296. وهذو باقي المعطيات المتوفرة حول الوضعية الوبائية: وطنيا: الإصابات 364190 (4346+) – الوفيات 5985 (70+) – الشفاء 314237 (4044+) – الحالات النشيطة 43968. جهويا: كازا سطات: الإصابات 148047 (1314+) – الوفيات (11+). توزيع الإصابات: كازا (1022+) – الجديدة (49+) – المحمدية (52+) – سطات (39+) – النواصر (58+) – برشيد (55+) – مديونة (20+) – بنسليمان (2+) – سيدي بنور (10+) – بنسليمان (9+). الرباط سلا القنيطرة: الإصابات 52395 (942+) – الوفيات (10+). توزيع الإصابات: القنيطرة (255+) – سلا (286+) – الرباط (85+) – الخميسات (17+) – الصخيرات تمارة (159+) – سيدي سليمان (56+) – سيدي قاسم (84+). طنجة تطوان الحسيمة: الإصابات 29809 (401+) – الوفيات 637 (8+) – الشفاء 27034 (376+) – الحالات النشطة 2138. توزيع الإصابات: طنجة (170+) – العرايش (55+) – المضيق الفنيدق (23+) – وازان (14+) – شفشاون (13+) – الحسيمة (32+) – تطوان (91+) – الفحص الأجرة (3+). مراكش آسفي: الإصابات 29235 (420+) – الوفيات (5+). توزيع الإصابات: مراكش (229+) – الصويرة (49+) – اليوسفية (8+) – آسفي (61+) – شيشاوة (30+) – الرحامنة (2+) – قلعة السراغنة (32+) – الحوز (9+). الجهة الشرقية: الإصابات 24698 (124+) – الوفيات 557 (7+) – الشفاء 19549 (223+) – الحالات النشطة 4592. توزيع الإصابات: وجدة 11640 (60+) – بركان 3058 (19+) – الناظور 3519 (6+) – الدريوش 686 (5+) – كَرسيف 1501 – تاوريرت 1812 (24+) – جرادة 1745 (4+) – فيكيك 737 (5+). سوس ماسة: الإصابات 25035 (583+) -الوفيات 384 (11+) – الشفاء 17259 (100+) – الحالات النشطة 7392. توزيع الإصابات: أكَادير إداوتانان 13076 (289+) – إنزكَان آيت ملول 6153 (99+) – تارودانت 2680 (118+) – اشتوكة آيت باها 1241 (45+) – طاطا 675 – تيزنيت 1210 (32+). فاس مكناس: الإصابات 16896 (84+) – الوفيات 576 (9+) – الشفاء 15684 (71+) – الحالات النشطة 636. توزيع الإصابات: فاس 7879 (33+) – مكناس 2502 (15+) – تازة 2251 (14+) – صفرو 1433 (9+) – إفران 584 – بولمان 733 – تاونات 726 (1+) – مولاي عقوب 224 (8+) – الحاجب 564 (4+). بني ملال خنيفرة: الإصابات 14157 (76+) – الوفيات (4+). توزيع الإصابات: الفقيه بن صالح (17+) – خريبكَة (32+) – أويلال (16+) – خنيفرة (11+). درعة تافيلالت: الإصابات 13118 (73+) – الوفيات 274 (2+) – الشفاء 12286 (72+) – الحالات النشطة 556. توزيع الإصابات: ورزازات 2490 (13+) – تنغير 1770 (3+) –  ميدلت 2735 (11+) – الرشيدية 4931 (45+) – زاكورة 1192 (1+). العيون الساقية الحمرا: الإصابات 5137 (178+) – الوفيات (1+). توزيع الإصابات: العيون (169+) – السمارة (7+) – بوجدور (2+) – طرفاية (1+). كَلميم واد نون: الإصابات 4647 (116+) – الوفيات (1+). توزيع الإصابات: كلميم (84+) – سيدي إفني (20+) – طانطان (10+) – آسا الزاك (2+). الداخلة واد الذهب: الإصابات 3724 (35+) – الوفيات 11 (1+) – الشفاء 3417 (71+) – الحالات النشطة 296. توزيع الإصابات: واد الذهب 3705 (35+) – آوسرد 19. وهذي إرشادات لتيسير قراءة المعطيات المتوفرة: * الرقم داخل الأقواس كيعني الحالات الجديدة اللي تسجلات فهذ 24 ساعة. * مجموعة من الجهات المعطيات ديالها ناقصة حيت ماعطاتش معلومات جديدة، والأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات. * هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عليها" "حصيلة كورونا فالجهات.. 11 ماتو فكازا و376 براو فالشمال.. وها الجهات اللي فيها اقل عدد دالحالات النشطة"
"هاد السيمانة في جامعة محمد الخامس كانو دايرين حفل تكريم للأستاذ عبد الله العروي, المفكر والمؤرخ المغربي, و خلال هاد الحفل قال أن القضية ديال الإرث ماشي فقط قضية مساواة بين الراجل والمرأة, وإنما هي قضية اجتماعية واقتصادية وخاصنا نحللوها من منظور المصلحة والمنفعة وماشي من منظار العقيدة التي “لا يمكن أن تمس”. ولذلك بالنسبة ليه أفضل حل هو الوصية الإجبارية في الإرث, أي أن الدولة خاصها توضع نص قانوني يفرض على المواطنين الالتزام بالوصية كوسيلة لتوزيع الإرث, و فهاد الحالة المسئلة مغاديش تبقا مرتابطة بالدولة و مغاديش يتطلب منها تغيير القانون الديني, بل غادي يولي الأمر كيعود للفرد وشنو باغي يدير بفلوسو. مع كل الاحترام والتوقير للمفكر والأديب البارز, هاد الشبه-تحايل على سيدي ربي و هاد التقوليبة الشبه-حداتية ديالو كتسميها جداتي الله يرحمها ” العكار فوق الخنونة” أي مكنصلحو والو, غي كنرقعو. والمغاربة مجهدين فالترقاع, و مخدمينهم القوالب من الزمان مع الله سبحانه و تعالى و ماشي غي فالورث, فشلا حاجات! مثلا, البنات باش يبقاو فييغج حتى لليلت الدخلة كيخدمو الباب الخلفي, المنشطات الاجتماعيات فاش كيشدو التقاعد كيمشيو للعمرة ولا للحج, الناس باش يدوز ليهم رمضان كيقطعو الشراب ربعين يوم قبل, البزناسة و الشفارة و السياسيين كيزكيو من فلوسهم باش يحللوهم, وزيد و زيد من الأمثلة لي كتبين على أن المغاربة أكثر شعب إمانا بالله و أكترهم تشبتا بدينهم. الحل الحقيقي الوحيد فالقضية ديال المساوات في الإرث, هو محاربة هاد الشرائع لي كتهين الإنسانية و كتميز بين الناس على حساب الجندر ديالهم و تغيير هاد القانون المتخلف لي كيحسب المرأة نص بنادم, و لي واقيلة كان صالح شحال هادي ولكن فهاد الوقت مابقاش صالح. و داك الهدرة ديال : هادشي مذكور فالقرآن, و واش حنا غادي نعرفو حسن من سيدي ربي؟ و الحكمة من هادشي عارفها غير الله سبحانه وتعالى… حتى هي مبقاتش واكلة! الوقت تبدلات و اليوم المرأة و الراجل ولاو عندهم نفس الالتزامات فالحياة و نفس الواجبات. إذا شنو هي هاد الحجة لي باقاية باش نمنطقو هاد الحكرة و هاد الظلم؟ الحجة الوحيدة لي كتبانلي انا, هي أننا عايشين فمجتمع انتهازي مستافد فيه الراجل من وضع احتقاري لمو وختو ومرتو وبنتو ولنصف المجتمع." "الحل الحقيقي الوحيد فالقضية ديال الإرث هو تغيير هاد القانون المتخلف لي كيحسب المرأة نص بنادم"
"القرار ديال الإبقاء على الساعة الصيفية طيلة السنة قربلات الجلسة ديال البرلمان التي كانت مخصصة عصر اليوم الإثنين للأسئلة الشفهية برئاسة الحركي محمد أوزين اللي تدخل فأكثر من لحظة وكيطالب الهدوء والسكينة واحترام القانون الداخلي. وكما تابعت “كود”، فإن البرلماني البامي المثير للجدل، عبد اللطيف وهبي، دخل طول وعرض فمحمد بنعبد القادر الوزير المنتدب لدى رئيس الحكومة المكلف بإصلاح الادارة والوظيفة العمومية، بسبب داك القرار الحكومي المفاجئ، واسغرب على التعجيل ديالو بداك الطريقة وفي يوم السبت. البرلماني عمر بلافريج ديال فدرالية اليسار خاطب الوزير بنعبد القادر بالقول: “كيبان بان الحكومة خطأت وممكن تصصح الخطا وصافي”، قبل أن يرد الوزير على وهبي خصوصا بالقول: “كتديرو أحكام قاسية وهادي انطلاقة سيئة للنقاش وألتمس منكم اتخاذ اي اجراء بالدراسة او المرسوم الملكي لكن فواحد الجو ديال الهدوء”." "وهبي دخل طول وعرض فالوزير بنعبد القادر والأخير: كتديرو أحكام قاسية وهادي انطلاقة سيئة للنقاش"
"يواصل الضابط المتقاعد عبد القادر الخراز التسلل إلى القلوب المزيد من المعجبين بالمحتوى الذي يقدمه على «الحدث 24»، وهو ما يعكسه حجم التفاعل مع منتوجه ببلوغ عدد المشتركين في النافذة التي يطل من خلالها على متتبعيه في (يوتيوب)، أمس الأربعاء، عتبة المليون. وعلى ما يبدو، فإن السر في هذا النجاح وتحقق هذا الحجم الواسع من الشهرة، التي جعلته يتربع على عرش (الطوندونس) المغربي، لا يقتصر على نوعية الجرائم التي يسردها، بل عفويته في الحديث وبساطته التي لا تغيب عنه حتى وإن لم توجد كاميرات التصوير، كما كان عليه الشأن في الحوار الذي أجرته معه «كود» عبر الهاتف. حيث طغت هذه الملكة على حكيه، بأسلوب لم يخلو من قفشات، على حياتو وكيفاش بدا هاد التجربة؟.. وشناهو لي ضرو فيها؟.. وآش ربح وخسر منها؟.. وكيفاش صطى الدواعش لي دخل فيهم مزيان.. وأشياء أخرى مشوقة فمساروا، والتي يكتشفها لأول جمهوره من خلال هذا الحوار مع «كونان المغرب»، كما يحلوا للبعض أن يلقبوه. 1) أولا نبداو بتعريف القراء أكثر بعبد القادر الخراز.. شكون هو.. كيفاش قضى مسارو المهني وشناهي أبرز المحطات فيه.. وكيفاش تحول من العمل الميداني لمجال التحليل الأمني.. وكيف تحصل على أدوات ذلك؟ الخراز عبد القادر كان شرطي وخدم في صفوف الأمن 40 سنة. خرج برتبة ضابط ممتاز وخدم في جميع الشعب الأمنية، بما في ذلك الشرطة القضائية والهيئة الحضرية، والأمن العمومي، والاستعلامات العامة. في أيامي الأخيرة قبل التقاعد، كانت مناسبة جات فيها (ميدي 1 تي في) و(دوزيم). وتم خلالها تسجيل حلقات حول جرائم ولي تعرضات في برنامج «أخطر المجرمين» على القناة الثانية، و«مسرح الجريمة» على «ميدي 1»، وشاركت في البرنامجين كمحلل أمني. وفي المناسبتين ظهرت كعنصر عندو شوية سرد جميل ديال وقائع الجريمة. لأستمر معهما في العمل بموجب عقد، قبل ما يجري تكليفي بتقديم برنامج «مسرح الجريمة» ولي حقق نجاح كبير، إذ سجل نسب مشاهدة عالية وفق الأرقام لي كانت كتكشف عليها آنذاك (ماروك ميتري). من بعد هاد التجربة، وملي خرجت تقاعد، وهي فترة ما فاتشش 3 أشهر، تبليت بهادشي. بحال شي واحد عطاك شي كارو ذوقوا وتبليت من بعد وبقيتي كنكمي ديما. ومن وراها ربطات بي الاتصال قناة في (الواجهة) ودرت معاها بعض الجرائم وكان داكشي مزيان، ولكن مقدرتش نكمل معاها لأنه ما بين الدار البيضاء وقنيطرة كاين مسافة.. وهادشي كان كيتطلب مسائل مادية ومعنوية مقدرتش نتحلمها. من بعدها جا عندي مدير «الحدث 24» وعرض عليا باش نقدم شي برنامج عندو. داكشي لي كان. بديت كندير حلقات علي المشاكل الاجتماعية لي كيعيشوها لمغاربة.. حتى لواحد النهار هضرت علي جريمة بالتفصيل والناس تجاوبو معايا وبان بأنهم بغاو نهضر على الجرائم ونعاود عليها.. ومشيت فهاد الاتجاه.. وكيفما كتشفو نجحات هاد العملية وبدا البرنامج كيحقق شهرة.. وهادشي كتبينو الأرقام.. إذ أننا لبارح وصلنا لمليون مشترك في القناة. وبالمناسبة، وهادي أول مرة كنكشف على هاد المسألة، غادي نعلن على واحد التغيير،. فكيفما كيعرف الجميع أنني عندي عقد مع الجمهور ديالي أنني غادي ندير حلقة فالنهار.. وهاد الريتم قوي عليا بزاف. لأن الحلقة خاصك تبداها مع الزوج النهار وتبقى خدام متساليها في التسجيل والتوضيب وغيرها من المراحل قبل تقديمها للمشاهد حتى السبعة د الليل. وأنا من الناحية الصحية مبقيتش قادر نتحمل.. وهادشي لاحظوه حتى المتتبعين لي كانصارحهم بحالي جالسين معايا فدار وكنكول ليهم كلشي بخصوص الحالة لي كنكون فيها بعض المرات، خصوصا أنني متقدم شوية فالسن وأعاني من مرض السكري. وكنت كنكول ليهم بأنني ضحيت فهاد (كوفيد ـ19) وكنت مونسكم في فترة «الحجر الصحي»، وهوما حالة التعب لاحظوها عليا وشحال من مرة نبهوني بأنني كتبان عليا أنني عيان ومريض. لذا فكرنا، بعدما وليت كنحس بأن حلقة فالنهار كثيرة عليا، أننا غادي نضطروا، ابتداء من الأسبوع الجاي، غادي نبداو نديرو 3 الحلقات فالأسبوع.. وراها كافية. وحدة غادي تكون الاثنين والأخرى الخميس والثالثة السبت أو الأحد. حنا ماعندناش وقت مضبوط ديال مدة كل حلقة. كاين لي كتكون فيها 30 دقيقة كاين لي 40 دقيقة. لأنني أنا ماشي صحافي حريفي نعرف نضبط ونكاد. أنا خدام بالعفوي سواء فكلامي أو طريقة اشتغال أو حتى في تعاملي مع الناس. 2) كيفاش كتشوفو هاد التفاعل مع الحلقات التي تقدمونها؟ كاين تفاعل كبير. فالأيام الأولى كنت كنشوف بعض الانتقادات من هنا ومن هنا. وأنا كنعرف شكون ماليهم. منهم شي وحدين كانوا خدامين معايا وخرجوا تقاعد مدارو والو وجالسين غير فالقهاوي.. وشي ناس آخرين من هنا ومن بلايص أخرى. كنت كنقرا هادشي، وأنا عندي نفس حارة، كان كيبقى فيا الحال وكنتعصب. وكيفما هو معروف أن الإنسان لي كيتعصب كيكون صريح. والإخوان لي معايا من بعد ما لاحظو تأثير هاد الانتقادات عليا. حبسو هاد التعليقات وخلاو غير لي مزيانين لي كيدوزو وبقات المدام عندي هي لي كتقراهم.. وإلى قرات شي حاجة خايبة كتكولها ليا بالطريقة ديالها لأنها عارفة الأفكار ديالي وشناهو لي كنقدر نتحملو وشناهي الحوايج لي مكنقدرش نتحاملها. والحمد لله لقيت تجاوب. وإلى كانوا 4 آلاف كيكولو مزيان و200 كيكولو خايب ما كيهمونيش. حسبتهم حتى هوما من الجمهور ديالي. 3) كيفاش كتعامل حاليا مع تحولك لنجم للقصص البوليسية؟ وشناهو السر فهاد النجاح؟ أولا وقع واحد الضغط عليا وهادشي كتعرفوه انتوما الصحافيين. وقع ضغط ديال التصوير.. نوجد وعاد خاصك دير الناس خاطرهم وتجاوب عليهم، خصوصا لي عندهم مشاكل. فالليل كيتاصلوا بيا ناس عندهم مشاكل كنعطيهم داكشي لي كنعرف أنا ومكنبخلش عليهم. مثلا كندخل للدار مع الثامنة ليلا كنبقى حتى العشرة ولا الحداش ديال الليل وأنا كنجاوب. وكيفما كيكولوا الناس «درتي خيرك كملوا». وهادي هي القاعدة لي غادي بيها دبا. وهادشي بدل ليا حياتي ومبقاش عندي وقت كيف قبل. كنت مطلوق الرياضة ونجلس مع صحابي في القهوة.. ولي دابا ولاو مقلقين عليا وكيكلو ليا بعد من هادشي وأجي غير ريح معانا كيفما كنت. 4) فاش كتعتمد على صناعة هذا النوع من المحتوى ولي جذب فئة كبيرة لمتابعتو؟ كاين ضغط، ولكن هادشي مغيرش حياتي وطريقتي في التعامل مع صحابي وجيراني وعائلتي. أنا ما زال كيما كنت. والجوهر هو التواضع.. لأنني كنعرف أنه كاين فنانة وصحفيين لي كثر مني واحد النهار بانو وواحد شوية بداو كيهزو ريوسهم. والمغاربة ما كيبغيوش هادشي. المغاربة عدوهم شي واحد يبان عليهم ولا يعيق عليهم. كيفما كنكولو. وأنا مبدلتش حياتي. وهاد الشهرة مغيرات فيها والو.. وحتى إلى فاتت الصعيد الوطني مغاديش نتحرك.. حبوك الناس حبك الله. وإلى حبك الله يعني شي حاجة فيك لداخل مزيانة مصداقا لقوله تعالى «إنْ يعلم اللّٰه في قلوبِكم خيرًا يؤتِكم خيرا». الواحد يبقى هابط لأن عدو الله هو لي يبقى يهز نيفو ويكول أنا وليت شي حاجة.. وأنا ما واليت حتى شي حاجة. لي كيولي كيولي ماديا ومعنويا.. أنا وليت معنويا طلعت ليا القيمة شوية ولكن ماديا باقة الأمور كما هي وماشي هادشي لي كنقلب عليه. كنقلب على واحد الشهرة لي يكولوا عليك فيها الناس كلمة زوينة والله يعاونك والله يزيدك، وفدتينيا وعطيتينا هادشي لي كنقلبو عليه. لكلام لي كنخرج كنعتبروا صدقة مع الله.. لأنني في الحلقات ديالي كندير دائما استنتاج في الأخير، وهو نوصي ونبه ونكول للناس عيقو وماتبقاوش غافلين. وهاديك هي الزوينة في الحلقة ديالي.. ماشي غير عرض جريمة من أجل الفرجة ولكن من أجل  الاستفادة لأن الشعار ديالي في هذا المجال هو أن الجريمة لا تفيد. 5) علاش اختاريتي هاد النافذة في العودة للقاء عشاق هاد النوع من القصص؟ ملي خرجت تقاعد. مشيت لعند (ميدي 1 تيفي) وديت معايا مجموعة ديال الحلقات من بعد ما صاوبتهم وقاديتهم. وكلت ليهم نقد نكمل «مسرح الجريمة» لي وقفات.. ونقد ندير برنامج آخور لي فيه استفادة، كما هو عليه الحال فالعالم كامل لي كيتهضر فيه على الجريمة. ولكن واحد السيد كاليا وخا مرحبا، ولكن حتى يدوز (الحجر الصحي). هاد الكونفينمون لي ما دازتشاي ومبغاتش دوز مغاديش نبقى نتساين فيها. لذا، قررت ندوز لخوض هاد التجربة وجاب الله تيسير. وعيطو ليا هوما دابا. وغدا عندي لقاء مع (دوزيم).. كالوا جي ونهضرو غادي نمشي عندهم ونشوف آش بغاو. ولكن ماشي غير غادي نمشي ونكول ليهم أنا موجود لأني لدي عقد مع «الحدث 24»، وعندي مسؤولية ديال الإخوان لي خدامين فيها. لأنهم ناس بساط وولاو بحالي من عائلتي. وعارف راسي إلى مشيت حتى خويت عليهم فهاد الوقت ماشي رجولة. حتى هوما ساهمو بالعمل ديالهم فهاد الشهرة من ناحية التوضيب والتصوير. لهذا مايمكنش نخوي عليهم باش ما كان، إلا إلى جا شي واحد آخور وعطا احسن مني. نقد نخلي ليه لبلاصة ونطلب الله يتشهر ويزيد القدام. أما دبا ما يمكنش نبدل. نقدر ندير شي برامج فشي قناة وطنية ولكن منقدرش نخلي الجمهور ديالي ونكول ليه أنا مشيت لهاد الجهة لي بغاني يتبعني. هادشي مكاينش. 6) بعض الحلقات ثارت جدل وكانت موضوع ردود فعل خاصة من طرف من يتبنون الفكر الداعشي، ما تعقيبك على هاد الخرجات؟ حنا باقين في حرب. العالم كلو باقي فحرب مع الإرهاب. لي كيستترزقو من الدين باقين أغوغو وموجودين. وباقين مع الناس لي كيدفعوا للإرهاب والتكفير والدماء. باقين ومشتين ماشي غير فالمغرب فالعالم كامل. والمغرب اليوم عندو حرب ضد الإرهاب. وراه كنشوفو هاد الانتصارات المتوالية للأجهزة الأمنية في هذه الحرب. هاد الناس حتى هوما كيروسنا كيتصنتو ليا وكيشوفوني. هوما كيتمسو فرزقهم لأنهم كيسترزقو من الدين.. كاين الناس لي هوما متدينين ولكن ماكيسترزقوش.. أساتذة جامعيين وأساتذة علوم إنسانية. كيهضروا معايا بالمنطق وبالمعقول. وكاين لاخرين لي كيجعروا ملي كيتمسوا فاللعب لي كيلعبو. وعندهم نية خايبة وكيدرو من الدين سلاح. وكياهجموا بشي كلام من قبيل «بعد من الدين خليه لأصحاب الدين ».. «لا تتكلم عن كذا». وناض واحد كيهرض، بلا ما نكول سميتو إمام راه معروف هنا، «انت راك معارفش قضية دوك زوج بنات بالضبط.. معارفهاش وما متبثهاش وخاصك تبثها.. كيدافع على داك الإرهابي بطريقة ما.. بحالي بغا يكول هادوك البنات راه هوما مشاو بوحدهم دارو القنبول تما.. ولا ما عرفتش آش باغي يدير. أنا كنت كنعاود هادك الحلقة ديال البنات كيفما هوما كيهضروا.. «الله سبحانه وتعالي وانت يا بنيتي من المتبرجات..».. ضربتهم بسلاحهم بهضرتهم لي كيضهروا بيها. أنا ما يمكنش ليا نقدم جريمة بلا ما تكون فيها الحقيقة على أتمها.. أنا كيفما كنكول «راه لي بغا يكول ليك دينك راه كيهينك». انت كتصلي الصلوات الخمس ديالك وكتعبد الله ومسلم ومشيت للحج.. وكيجي واحد يبدا يعاود ليا هاديك الخطابات والتخربيقات.. هضر ليا فشي حاجة اجتماعية لي كتفيد الشباب والمرأة… تبدا تعاود ليا فداكشي. هادشي كنكرهوا.. وهاد الهضرة كتمس بيهم لأنها كتمس طرف الخبز ديالهم. أنا لي كنخاف منو هو شي واحد لي عندو مهنة شريفة كتعطي للبلاد.. طبيب أو أستاذ جامعي، أما هادوك النهار كامل كيهضروا وهضرتهم معندها باش فايدة. 7) ما كتفكرش في تطوير المحتوى لي كتقدمو.. وواش عندكم شي مشاريع مستقبلية في هذا الإطار؟ بعض الناس كيكولوا واش عندنا في المغرب هاد الجرائم. أنا ديما كنهضر على الجرائم لي عالجناها حنا.. ونقد نهضر على جرائم على الصعيد الوطني أو عالمي ملي كتوقع لمغاربة أو عرب. وهادشي كان دارو بيير برنار لي بدا كيهضر على الجرائم ديال فرنسا شوية انتقل لروسيا وأمريكا بديك الطريقة ديالو الزوينة.. وأنا عجبني أنا الرئيس الفرنسي علق ليه وسام. وهذا كيبين أن هادشي نافع. واليوم الحمد لله السلطات الأمنية فالمغرب ملي درت هاد الحلقات كون كانت شي حاجة كتمس ولا كتقيس فالسر المهني ولا شي حد.. كونا راه يكولوا ليا حبس وما يخليونيش هاد الوقت كامل. لأنه عرفوا بـأنه فيه مصلحة وساهمت فعمل كبير.. باش تحيد واحد الخلاف بين المواطن والبوليس..وملي دابا ولا الناس كيكولوا للبوليس الله يسمح لينا منكم هذا كيبين تقديرهم للتضحيات لي كدار. وهذا يشرفي ويشرفني كثيرا. 8) آش ممكن تكول لينا عن الجريمة بين الأمس واليوم، وكيف ترى التحول الذي طرأ على الاستراتيجية الأمنية المتبعة في مكافحتها؟ محاربة الجريمة اليوم دخلات عليها تقنيات عالية، سواء من حيث الاتصال أو تتبع وإلى ما غير ذلك. ثانيا، الجريمة راه نقصات شوية.. وهادشي نعكس على الاقتصاد لي طلع شوية. هانتا دابا كتشوف لي كانوا مجرمين دابا ولاو خدامين على راسهم. دايرين (تريبورتورات) كيتحركو بيهم. ماشي كلهم ولكن الأغلبية. ولاو خضارة وكيخدمو فحرف أخرى. الجريمة قلات، باستثناء شي براهش  لي كيديرو بعض الجرائم المتفرقة ولي للأسف بعض القنوات الإعلامية كتكبرها وكتعطيه واحد الهالة معدنها علاقة بالواقع. والحقيقة أن المغرب ولا أكثر أمنا وأمانا، خاصة في ظل المنهجية الجديدة للملك فيما يخص هذا الجانب، والثقة التي وضعت في المدير العام للأمن الوطني عبد اللطيف حموشي. كل ما يتعلق باللوجيستيك متوفر من سيارات غيرها وتعزيز البنية التحتية متواصل ومقرات البوليس دابا مفتوحة فوجه المواطنين، إلى جانب التشبب داخل المؤسسة… ولاو شباب نقيين زوينين. كما أن معدلات أعمار لي كيحترفوا الإجرام هبطات دابا من 40 إلى ما بين 16 و20 سنة. لي باقي خاص هو أن الحفاظ على نعمة الأمن خاص يدخل فيه دابا المجتمع ككل من أسر والمدرسة.. خاص التربية لي هي ما زال ناقص الخدمة عليها باش يتعاون الأمن. والجمعيات خاصهم حتى هوما يدخلوا فهاد النطاق ويساعدوا باش نزيدوا نحاربوا الجريمة أكثر. اليوم حنا ولينا نصدروا الأمن بعدما كنا كنستوردوه. وكنشوفوا حاليا دبا كيفاش أوروبا وإفريقيا ولاو محتاجين لينا دابا، خاصة في مجال محاربة الإرهاب. " "الضابط المتقاعد الخراز فحوار مثير مع “كود”: الشهرة مابدلاتنيش و”الدواعش” ضريتهم حيت قست ليهم فطرف الخبز ديالهم وها شكون لي كنخاف منهم والبوليس فعهد حموشي ولى كيصدر الأمن"
"الممثلة لبنى أبيضار عطات رأيها في قضية حمزة مون بيبي وقالت أن دنيا باطمة لي متورطة مع أفراد العصابة خاصها متابعة نفسية. وأكدات بطلة فيلم “الزين لي فيك” الممنوع من العرض في المغرب، في حوار مع موقع اعلامي، أن دنيا باطمة عندها مرض النرجسية، وهادشي كيبان من كلامها وتصرفاتها فالفيديوهات مع الصحافة وحتى فاللايفات ديالها في انستكَرام. وقررات المحكمة الجنحية فمراكش رفع كفالة باطمة وختها لثمانين مليون واغلاق الحدود في وجههم وحيدو ليهم الباسبورات. وتتابع دنيا وابتسام باطمة بتهمتي “المشاركة في الولوج إلى المعالجة الآلية للمعطيات عن طريق الاحتيال، وبث أقوال وصور تمس بسمعة الغير دون الموافقة المبدئية للمعنيين بالأمر”." "قضية حمزة مون بيبي.. لبنى أبيضار: دنيا باطمة مريضة بالنرجسية وخاصها متابعة نفسية"
"قطر رئيس الحكومة، سعد الدين العثماني، الشمع على حليفه في الحكومة، الأمين العام لحزب التقدم والاشتراكية، محمد نبيل بنعبد الله. بنعرفة اللي كان كيهضر البارح الأحد خلال حلوه ضيفا على “بيت الصحافة”، أنه مكاين حتى شي معارضة فالحكومة ديالو وان التصريحات الأخيرة ديال بنعبد الله عادية وكاين آراء فجميع الحكومة ف العالم. ورد بنعرفة على زعيم “البي بي إس” اللي كان لوح باش يخرج من الحكومة مؤخرا. وقال: يلا بغا يمشي بحالو الله يعانو”. وكان نبيل بنعبد الله الأمين العام لحزب التقدم والاشتراكية قد صرح بأن الأحزاب المشكلة للحكومة ماشي منسجمة ومتباعدة. وأوضح بنعبد الله، بأن القوة الإصلاحية لحكومة العثماني قد خفّت وخف معه الانسجام، وهذا ما سيؤدي إلى نتائج وخيمة. ولوح باش يخرج حزبو من الحكومة." "بنعرفة لحليفه فالحكومة نبيل بنعبد الله: بغيتي تمشي بحالك الله يعاونك"
"بزاف من المسافرين من بينهم مغاربة و سياح كايعانيو من الفوضى د الطاكسيات اللي قدام محطة القطار اللي كتربط طنجة  مع الرباط و كازا. يتعلق الامر بالطاكسيات الكبيرة اللي كتدير طنجة تطوان و المضيق و غيرها من المدن القريبة ،الشيافر  حسب ما عاينت كود كايفرضو الاثمان اللي بغاو بدل 210  درهم مثلا لتطوان كايفرضو 350  وملي طالبوهم مواطنين بتطبيق التعريفة الرسمية خرجو وثيقة بالاسبانية فيها لايحة اثمان ولكن صادرة عن نقابة محلية  هي الكونفدارلية الديمقراطيةللشغل ،مايطرح تساؤلات واش النقابة عندها الحق تحدد الاثمان ولا هادا اختصاص العمالة؟ المهم هو ان العديد من المسافرين مالقاوش بديل سوى الرضوخ لهاد الابتزازات  رغم انه من بين السلوكات للي كتضر سمعة البلد و السياحة وفي انتظار  ان مصالح العمالة تتدخل للحد من هاد الفوضى. " "معاناة مسافري البراق و الترانات ف طنجة مع الطاكسيات الكبيرة"
"الحرب بين الروابة لي بداها البيگ بالكلاش ديال 170 كيلو مازال غادة شاعلة. من بعد حليوة وميستر كرايزي لي جاوبوه، ديزي دروس حتى هو تحزم وكلاشاه. عمر سهيلي المعروف بعزي عندو ستيلو، حط تيزر ديال الكلاش، مافيه لا صوت لا والو غير التخنزير، كيدير السوسبانس لبنادم، وفقل من نص ساعة كثر من 1500 كومونطير كيقولو ليه طلق السخون. ميستر كازا فونيا غادي يطلق الكلاش ديالو بالفيديو كليب، وكلشي عاصر كيتسنى. الطوندونس ديال اليوتوب المغربي شادينها البيگ وحليوة وميستر كرايزي لي كيتكلاشاو، كاع الفيديوهات ديال راقي   بركان وجريمة شمهاروش الارهابية كانو فخبر كان. " "من بعد حليوة وميستر كرايزي.. ديزي دروس وجد كلاش للبيگ بالصوت والصورة"
"علمت “كود”، أن الوكيل العام للملك بمحكمة الاستئناف بالرباط أمر، مؤخرا، بمتابعة موظفين جماعيين في حالة اعتقال، بسبب تورطهما في سرقة محجوز وتسهيل اخراجه من المحجز البلدي بدون إذن السلطات المختصة وتسليمه لمالكه. وجاء اعتقال المتهين، بعد معاينة تسجيلات كاميرا مراقبة، كشفت تورطهما في تسليم دراجة نارية لمالكها في مقابل تسلم مبالغ مالية منه." "جوج موظفين جماعيين شفرو محجوز من وسط الفوريان وجابو الربحة"
"قالت مصادر محلية، لـ”كود”، أن البوليس ف القنيطرة شدّو ثلاثة متهمين بالاعتداء على قايد وأعوانه باستعمال الحجارة والكراسي خلال عملية لتحرير الملك العمومي بحي البساتين، ويجرى حاليا البحث معهم بتعليمات من النيابة العامة. وكشفت المصادر لـ”كود”، ان من بين هاد الموقوفين يوجد شي حد غادر قبل أيام قليلة السجن بعد استفادته من العفو الملكي الذي أكدت وزارة العدل أنه كان في إطار “اعتبارات إنسانية منسجمة مع الظروف الاسثتنائية المرتبطة بحالة الطوارئ الصحية”. دبا خاص وزارة العدل تشرح لينا فينا هي هاد اعتبارات إنسانية؟ راه العفو قالت أن عندو معايين محددة لكن هادشي فشي شكل. واش مجرم بحال هادا خاصو يخرج من الحبس؟." " واحد من ا اللّي تعداو على قايد ورجال السلطة ف القنيطرة استفد من العفو الملكي"
"من المنتظر باش يطل الكوميدي حسن الفد على المغاربة في شهر رمضان بسيتكوم جديد سميتو “طوندونس”، غادي يتعرض على حسب التبركيكة لي جابت “كود” مرة في السيمانة، وغادي يكون كل مرة شخصيات مختلفة. حسن الفد نشر اليومين الماضيين على حسابو في انستكَرام جوج صور لشخصيتين من سيتكوم “طوندونس” لي قرب ينتهي من التصوير ديالو. وكان حسن الفد غادي يطل على المغاربة بصيغة جديدة لشخصية كبور، لكن ظروف الحجر الصحي لي فرضو المغرب للحد من انتشار كورونا، منعتو من تصوير الحلقات الجديدة وهادشي لي علن عليه في بوسط سابق على حسابو في انستكَرام. " "فزمن كورونا.. معلومات على السيتكوم الجديد ديال حسن الفد لي غادي يدوز فرمضان"
"  أفاد مصدر ثقة ل”كود”، أن حصيلة الإصابات المؤكدة بفيروس كورونا كوفيد-19 في جهة كليميم وادنون، قد إرتفعت لتصل 36 حالة مؤكدة. وكشف مصدر “كود” أن جهة كليميم وادنون، قد سجلت مساء اليوم الجمعة ثلاث حالات إصابة مؤكدة بالفيروس، ويتعلق الأمر بممرض يشتغل بالقطاع الخاص في مدينة كليميم، بالإضافة لحالتين ثانيتين لشخصين يشتغلان بشركة في منطقة إيكيسل نواحي مدينة كليميم. ويشار أن جهة كليميم وادنون قد سجلت فيما سبق حالتي شفاء لسبعيني وطفل يبلغ من العمر 4 سنوات، وهو ابن الجندي المصاب الأول بالفيروس، علما بأن الأطر الطبية المدنية والعسكرية تبذل جهدا مضاعفا لحصر مخالطي الحالات وعلاجها." "3 اصابات جديدة بفيروس كورونا فكليميم والحصيلة وصلات لـ36 مصاب"
"وزارة الصحة، ووزارة الداخلية دارو بزاف دالاجراءات المزيانة اللي تخلي المغرب يتجاوز محنة كورونا فايروس. هاد الاجراءات اللي كان اخرها اعلان حالة الطوارئ، ومنع تجول المواطنين، غادي تحمي ملايين المغاربة، وغادي تمنع وصول المغرب لحالة الانهيار الصحي اللي وصلتها ايطاليا، واللي ماشية توصلها اسبانيا. لكن هاد الاجراءات نقصها واحد من أهم الاجراءات اللي دارتها العديد من الدول الاوروبية، وهي منح عطلة استثنائية لكاع الناس لي ممكن يشكل الفايروس خطر عليهم، ومنهم الحوامل وكبار السن، واللي كايعانيو من أمراض مزمنة. هاد الناس، كاينين فالبوليس وفالصحة، وفالابناك وفجميع الادارات زالمؤسسات والشركات اللي غايبقاو خدامين، وكيتعتابرو هوما الشريحة الاكثر تضررا فالعالم، وبمعنى آخر الشباب كيتعالجو زلكن غالبية هاد الناس مكيتعالجوش، علاش الداخلية والصحة ميعطيوهومش عطلة استثنائية لحمايتهم وحماية المنظومة الصحية." "كيفاش وزارة الصحة والداخلية ماداروش مذكرة تمنع عمل الناس الكبار والحوامل وذوي الامراض المزمنة"
"من احسن الحوايج لي طراو للمغرب هوا انه الموقع الجغرافي ديالو بعيد عن الشرق الاوسط ! و مشاكل الشرق الاوسط و صداع الشرق الاوسط و حروب الشرق الاوسط ! آش كايجينا من هاد الشرق الاوسط من غير المشاكل و الحروب للامنتهية ؟! كل نهار تبان قضية تما ! كل نهار ينوض مشكل ! تبان جماعة ارهابية ! يطرا انقلاب ! تتفجر كنيسة ! يتسيفطو صواريخ … طبنا يا خويا طبنا بمشاكلكم و صداعاتكم و قوميتكم و كثرة الهضرة و الضياع د الوقت لي كايجي بسبابكم. هادشي علاش احسن حاجة يمكن يديرها المغربي اليوم هوا يبعد على اي مشكل كايجي من ديك الجيهة و يتكونصونطرا على المشاكل ديالو حيت حنا بصح دولة غارقة مشاكل و يا الله يا الله نتكافاو معاها. راه من العبث انك كمغربي ماتهزش الهم للقضايا الوطنية الكبرى لي كاتقيسك و كاتقيس جيبك و وولادك و مستقبلك فهاد البلاد و تنوض تحيح على قضايا اخرى بعيدة كل البعد عليك ! من العبث انك تضيع الطاقة النضالية ديالك على شعب بعيد عليك ببزاف ديال الكيلوميترات عوض تخليها للمعارك الكبرى لي كاتتسناك فبلادك فالتعليم و الصحة و العدالة الاجتماعية و الكرامة …. آش حرگ شطاطتك ؟! آش حشا كرموستك فالشريط ؟! آش من ربح عندك ؟! من نهار عقلت على راسي وانا كانتعمر بالقضية الفلسطينية و فلسطين و الفلسطينيين و خرجت فالمظاهرات و شاركت فالمسيرات و غوتت و بحيت ” خيبر خيبر يا يهود جيش محمد سيعود ” ” قدس عربي واحد ! دم عربي واحد” قبل مانكبر و نفهم بلي هاد الشعارات و الهضرة الخارية ماليهم تامعنى و غي نتيجة الادلجة و تعمار الشوارج لي كنت ضحية ديالهم فحال بزاف ديال الدراري من جيل الثمانينات و التسعينات ! لي كانعرف انا انو الحروب و المجاعات و النزاعات السياسية كاينة فالعالم كامل و كانت و غاتكون و التاريخ لا يخلو منها و هادشي لي عطا الله ! القضية الفلسطينية اليوم الحل ديالها ماشي بيد شي مغربي و لا شي مصري و لا شي سعودي ! القضية بيد الفلسطيين و الاسرائيليين و هوما لي غايقدرو يلقاو حل لمخهم اذا بغاو يلقاو حل و سدات مادام! ايه كلاو بيها الخبز و شربو الخوانجية و اليساريين و استعملوها الانظمة لي مقودة عليهم باش يلهيو الشعب المقهور بالزلط و الجوع و انهيار التعليم و الصحة على المشاكل الحقيقية ديالو و القضايا لي كاتهمو بشكل مباشر و لكن هادشي ماكايعنيش انه هاد اللهاية غاتبقا صالحة لكل زمان و مكان …" "من احسن ما وقع للمغرب انه الموقع الجغرافي ديالو بعيد على الشرق الاوسط و صداعات الشرق الاوسط و مشاكل الشرق الاوسط لي ماعمرها ماغادي تسالي ! هادشي علاش انا كمغربية كانفضل نتكونصونطرا على المشاكل لي كانعيشها هنا عوض مانشغل راسي بمشاكل و صراعات عباد الله فدول بعيدة عليا!"
"تلقى الصحافي مصطفى الحسناوي، انتقادات كبيرة وصلات حد السب والقذف والاستهزاء، بسبب نشرو لفيديو كيتكلم فيه على كيفاش بدا كيشك فالقرآن بسبب البحث على تفسيرات بعض الآيات والاستماع ومتابعة بعض المناظرات الفقهية، وهذشي خلاه يدخل فدوامة خلاتو ينتقل من الإيمان إلى اللاإيمان. الفيديو اللي كانت عادية، طرح فيها الحسناوي أسئلة كنطرحوها كاملين، وكتجي لدماغ أي واحد فينا، لكن الأغلبية كيتحاشاو يناقشوها، وهو لقى الشجاعة أنه يطرحها علينيا مع المتابعبن ديالو، بأسلوب هادئ باش يفتح باب النقاش فالموضوع، لكن شي متخلفين مخلاولوش بحال عدتهم، ومنهم بزاف مولفين فوقما يبغي شي حد يعرض فكرة جديدة ويكسر الطابهوت ينوضو ليه بالكلام النابي والاستهزاء والانتقاد والسب. الحسناوي، اللي كان سبق ليه خدم فجريدة “هوية بريس” ذات التوجه الإسلامي، قال فالفيديو، اللي نشرها على قناتو الرسمية على “يوتوب” وحسابو ف”فيسبوك”، أنه هذي جوج سنوات أو أزيد بقليل دخل فدوامة ديال الشك، وفصراع بينو وبين نفسو بخصوص مواضيع مرتبطة بالدين، اللي مكتخرجش من دائرة الفروع والاجتهادات الفقهية، وشك حتى فالمسلمات والقطعيات، ومن بعد فالأصول والمعتقدات والمعتقدات، بل وفي القرآن جملة وتفصيلا، كيف قال. وحدة من بزاف دالأمور اللي استوقفات الحسناوي، هي علاش منين كيبغيو لمسلمين يدعيو الله كيهزو كفوفهم للسماء، فيحين أن السما ماجتش لفوق، بل فجميع الجوانب كيال الأرض الكروية وماشي المسطحة، وبالتالي المسلم اللي فالقطب الجنوبي حز يديه للسما، المسلم فالقطب الشمالي غيهز يديه للسما، لكن فجوج اتجاهات مختلفة، واحد للتحت ولاخر للفوق، كذلك المسلمين اللي كاينين فبقاع مختلفة على سطح الأرض، فالشرق والغرب، كما ان الكرة الأرضية راه بمثابة حبة الرمل فكون فسيح فيه ملايير المجرات والنجوم والكواكب، وبالتالي لا وجود للفوق أو للتحت فخضم كل هذ الفضاء الشاسع اللامحدود. وعوض ما يناقشو هذ المتخلفين الحسناوي فهذ النقطة بالضبط، ويتفاعلو معاها بشكل إيجابي، بداو يمارسو الهواية ديالهم المفضلة اللي كتعكس ضعف حيلتهم وعدم قدرتهم على النقاش، واللي هي السبان والاستهزاء، فيحين أن الحسناوي كوميم راه دار مجهود وفكر، بينما هوما اغلبيتهم موحال يكون كيعرفو يفكرو. وفتصريحو ل”كود”، قال الحسناوي أنه كان متردد يعلن على الشكوك والأسئلة اللي قال أنها كانت كتراودو منذ فترة طويلة، واللي كانت صغيرة وبدات كتكبر مع الوقت، وكلما كان كيبحث ويتساءل كانت كتزاد هذيك الأسئلة وكتحيرو، حتى وصل لمرحلة مابقاش قادر يتعايش مع هذ الوضع.. وزاد الحسناوي أن النقطة اللي أفاضت الكاس هو نقاش خاضو من خلال تدوينات دارها مؤخرا، وهذشي قادو لمجموعة من النقاشات الأخرى المتفرعة، واطلع على مجموعة من التفسيرات والفيديوهات والنقاشات المشابهة فكانت فكانت هذي نفقطة التحول عندو. وقرر الحسناوي أنه يطرحها تصوراتو الجديدة للعلن، بالرغم من أنه كان يتوقع ردود افعال مختلفة ومتضاربة قد تصل إلى السب والسخرية، “رغم أن المطلوب في مثل هذه المحطات أن الناس يتفاعلو مع الأسئلة اللي كتطرح ويجاوبو عليهل عوض أنهم يتهموني ويتهجمو علي، وعلى الأقل من منطلق المعتقدات ديالهم يتعاطفو معايا ويرحموني لأنهم كيعتقدو أني إنسان ضل الطريق، ولكن كانت الأغلبية تعليقات انتقامية وهجومية، وكاين اللي عندو دوافع شخصية وكاين اللي باغي يصفي معايا حساباتو ويعبر على المستوى ديالو، كيف كانت تعليقات متفهمة حتى من عند الناس المتدينين، والتعليقات الإيجابية كانت قليلة”، على حساب هضرتو. وقال الحسناوي أن هذشي كيعكس أزمة التعاطي من المشاكل والأسئلة المطروحة، ولو انها حسبو مشروعة، وهذا مشكل كيف قال، حيت هذشي كيخلق إشكالات عند الشباب المتسائل والحل ماكيكونش بتغماض العينين أو التغاضي أو التجاهل أو السب.. " "دار فيديو علن فيه الشك ديالو فالقرآن. الصحافي الحسناوي لـ”كود”: طرحت أسئلة مشروعة على الإسلام باش نفتح باب المجال النقاش.. والحل ماشي فالسبان وتغماض العينين – فيديو"
"رئيس المجلس الاقتصادي والاجتماعي والبيئي، أحمد رضا الشامي، بهدل امحند العنصر الأمين العام لحزب الحركة الشعبية، خلال أشغال المنتدى الاقتصادي لجهة فاس مكناس. الشامي أوضح أن هاد الجهة التي تضم تسعة أقاليم لا تصنف ضمن الجهات الصاعدة صناعيا وحتى اقتصاديا. وأكد الشامي، في كلمة له أمام رئيس الحكومة ورئيس جهة فاس مكناس، وعدد من الشخصيات الوطنية والإفريقية، إن جهة فاس مكناس ماشي من بين الجهات التي سطع نجمها خلال العشرين سنة الماضية، حيت تعددت الفوارق بين مختلف أقاليمها. وأبرز أنه مقارنة مع باقي ربوع المملكة، برزت جهة طنجة تطوان الحسيمة، وتموقعت اقتصاديا و صناعيا، مشيرا إلى أن هاد الجهة التي لم تكن يوما تظهر في الخريطة الإقتصادية أصبحت اليوم قطبا صناعيا بفظل ما حمله مشروع الميناء المتوسطي من نمو في هاد المنطقة، إضافة لمشروع “رونو” والتحولات الإقتصادية التي حمله معه. واعتبر الشامي أن جهة الدارالبيضاء سطات عرفت بدورها تعزيزا لمكانتها الصناعية والإقتصادية، فيما أصبحت جهة مراكش آسفي وجهة سياحية دولية معترف بها عالميا، خلافا لما تعرفه جهة فاس مكناس من انتكاسة صناعية، وهروب الفاعلين الإقتصاديين وتردي الأوضاع الإجتماعية من فقر وهشاشة وانعدام لفرص الشغل، على الرغم من مؤهلاتها الكبيرة وزخمها التاريخي الهائل. ووجه رضى الشامي انتقادات لاذعة لمحند العنصر، رئيس جهة فاس مكناس، خلال المنتدى الإقتصادي الذي اختتم أمس الجمعة، ودعا رئيس المجلس الإقتصادي الإجتماعي والبيئي، مسؤولي الجهة، وعلى رأسهم العنصر، التفاعل مع مذاخلته بخلق “قطب وطني لإقتصاد المعرفة” بجهة فاس حتى تصبح لهاته الأخيرة هوية على غرار باقي جهات المملكة." "رضا الشامي للعنصر: جهة فاس-مكناس خارج تصنيف الجهات الصاعدة صناعيا وانتا خارج التغطية"
"كشف عبد اللطيف وهبي، الأمين العام لحزب الأصالة والمعاصرة، في لقاء نظمته مؤسسة الفقيه التطواني، مساء أمس السبت، عن سبب “منع” مصطفى البكوري من سفر خارج المغرب وإغلاق الحدود في وجه. وأكد وهبي أن منع الباكوري عندو علاقة بالوظيفة ديالو بالوكالة المغربية للطاقات المستدامة، مرجحا أن يكون الأمر عندو علاقة بسوء التدبير. كما أكد زعيم “البام” أنه غادي يدافع على وهبي سياسيا وحتى أمام المحكمة حقاش كيبقى مناضل ديال البام. وأشار أيضا إلى أن منع الباكوري من السفر خارج الوطني عندو علاقة بالبحث اللّي دايرها النيابة العامة على تدبير مؤسسة “مازن”، مؤكدا في نفس الوقت أن هاد القضية مزال فيها سرية البحث. وأكد وهبي أن الضابطة القضائية لم تستمع بعد إلى الباكوري ونهار ميبقاش الملف فيه السرية ويتم الاستماع إلى البكوري من طرف الضابطة ويتعرض الملف على النيابة العامة غادي نخبر المغاربة بالتفاصيل." "وهبي: الباكوري تمنع يخرج من المغرب بسبب البحث اللّي دايراه النيابة العامة على تدبير مؤسسة مازان وغادي ندافع عليه سياسيا وحتى ف المحكمة مني يخرج الملف من السرية"
"أهم فيديو هاد الأسبوع هو الفيديو لي تصور لمريم بن صالح وهي كتقمع رئيس المجلس الاقليمي بالرشيدية لي بغا يعيق عليها وطلب منها تهدر بالعربية حيث هو مكيفهمش الفرونسي ، وهي تدخل فيه طول وعرض كأي مرة حقيقية وباطرونة كبيرة فالمغرب ، وسولاتو هو واش كيفهم الأمازيغية جاوب بلا وسكت . السؤال ماشي هو واش تهدر بنصالح بالعربية أو الفرنسية السؤال هو كيفاش رئيس مجلس أقليمي معندوش لغة تانية لي كتقرى فالمغرب من الإبتدائي ، واش ماقاريش فالمدرسة المغربية هاد السيد ، وكيفاش غادي يسير مجلس وهو معندوش لغة تانية لي مهمة فالمغرب ، غير بغا يعيق زعمة ساعة مريم بنصالح عطاتو علاش كيقلب.   " "بالفيديو : شوفو كيفاش شرشمات مريم بنصالح رئيس المجلس الاقليمي بالرشيدية"
"العالم بأكمله ومنذ بداية فيروس كوفيد19، كيخلي وزارات الصحة هي اللي تاخذ القرارات المهمة، بالاضافة لهادشي منظمة الصحة العالمية كتتعامل مع وزارات الصحة فالدول، يعني حتى وزارة أخرى ماعندها دخل ولا عندها الحق تاخذ قرار فهاد الخصوص. لبارح وزارة التشغيل الاسبانية دارت واحد الدليل عل كيفاش الاسبان يخدمو ويحميو راسهوم، وهاد النهار ناضت عليها روينة كبيرة بزاف، الاسبان قالوليها ماشي سوقك، وهاد السوق بعيد عليه وهو الخدمة ديال وزارة الصحة. وبينما العالم كامل مؤمن بأن وزارة الصحة هي أفضل من يتخذ القرارات لحماية المواطنين، فالمغرب وزارة الداخلية كالعادة كتدخل فهاد الموضوع وهي لي كتصدر المنع، وهي لي كاتقول آش خاص يدار أو مايدارش. راه فيروس كورونا مامحتاجش عقلية رجال السلطة باش يتخلع، راه خاصو تدابير رجال الطب باش يحميونا، هادي خدمتهوم اللي كيمارسوها وقراو عليها ولفتيت، أو عبيابة اللي ماعارفش حتى ينطق اسم الفيروس، خاصهم يقابلوا حاجة أخرى ويخليو عليهم فيروس كورونا لوزارة الصحة ومديرية الاوبئة. دابا الداخلية وقبلها وزارة الشبيبة والرياضة والثقافة خرجو قرارات. قرارات بمنع التجمعات اللي فيها كثر من الف شخص…. ودابا هاد القرارات خاص وزارة الصحة وغير وزارة الصحة بوحدها اللي تهدر فيها." "كيفاش كاع بلدان العالم غير وزارة الصحة اللي كتهدر على “كورونا فيروس” وتاخد القرارات وحنا الداخلية والرياضة كيدخلو فامور ما كتهمهش"
"راسلو المغاربة اللي حاصلين برا الملك محمد السادس باش يلقى ليهم شي حل، من بعد ما بداو الرحلات من وإلى الخارج، وتشرط عليهم يخلصو تكلفة الطيران اللي ما قدروش عليها، بسبب وضعيتهم المادية الهشة. وقالو المغاربة الحاصلين فالخارج، فرسالتهم للملك اللي توصلات “كود” بنسخة منها: “نحن المغاربة العالقون بالخارج نستنجد بجلالتكم لأجل إجلاء فوري يراعي حالتنا المادية والنفسية بعد معاناة تتجاوز مدتها الأربع أشهر بعدة بقاع من العالم”. وزادو المغاربة كيقولو، فالرسالة نفسها أن حالتهم النفسية ماكتتحملش تخاذل وتباطؤ الجهات الحكومية المعنية بإيجاد حل لإجلاء المغاربة العالقين، حيت بعدما كان عندهم أمل باش يرجعو، كيتفاجؤو بفتح الحدود، وبالشروط التعجيزية ديال الرجوع للبلاد. وطالبو الملك باش يتدخل بشكل فوري وعاجل للحد من معاناة الآلاف من المغاربة اللي كيعيشو ف”القهرة”، بعيدا عن الوطن ديالهم، ويتدخل باش يتم ترحيلهم مجانا، ومراعاة حالتهم النفسية والمادية، كيف قالو أن معظمهم فوضعية هشاشة، وهذشي كيخليهم غير قادرين عن تحمل هذ الثقل ديال التكلفة المادية. اللي فرضاتها الحكومة." "المغاربة الحاصلين فالخارج راسلو الملك: ماقادرينش نخلصو التكلفة المادية دالرجوع بسبب ظروفنا المادية وحالتنا النفسية غادة وكتفكس وشوفو من حالنا ودخلونا لبلادنا بلا هاد الشروط التعجيزية"
"أكد الدكتور فؤاد الهواري، المندوب الإقليمي لوزارة الصحة في تاونات، في تصريح لـ”كود”، أن الحالة الوبائية على مستوى الإقليم مستقرة ولا تدعو للقلق. وبعدما أكد أن الحالة الوبائية مستقرة في تاونات، أشار المسؤول الصحي، في ذات التصريح، أن خمسة حالات مصابة بـ”كورونا” فيروس لا زالت تتلقى العلاجات الضرورية بالمستشفى الإقليمي. كما أشار المندوب الإقليمي للصحة، في ذات التصريح، تسجيل حالة شفاء واحدة، مقابل حالة وفاة واحدة، مبرزا أنه من المنتظر أن تظهر نتائج لتحاليل طبية مخبرية، من المؤكدة أن تكون سلبية." "المندوب الإقليمي للصحة بتاونات لـ”كود”: الحالة الوبائية مستقرة عندنا وغادي يبانو شي نتائج غالبا سلبيّين"
" هاد اليوماين كان المغني المغربي أحمد شوقي في دبي وتلاقا مع شي مغربية ساكنة تما وقع ما وقع. سيدة لي ضاربة دنيا بركلة، ناضت صورات فيديوات معاه ناشطين في شي بواط، وحطاتهم في كَروب في فايسبوك، وحطات حتى المحادثة معاه مكين غير حبي من حبيبة. في واحد لقطة كتب ليها شوقي “فينما نبقى نجي الدبي نعس معاك أحبيبة”. وقال ليها را دوز معاها أحسن ليلة. وفي الوقت لي هادشي منوض روينة، حط تصويرة معنق فيها مراتو لي كينة في طنجة، وتمنا ليها عيد ميلاد سعيد بحالا مكين والو." "فضيحة واش من فضيحة.. مغربية في دبي ضربات طر لأحمد شوقي مع مراتو – صورة"
"مشرملين فالعاصمة الاقتصادية خطفو بنت في طوموبيل مشفورة وتكرفسو عليها جنسيا. بقاو مدة روشيرشي لكن البوليس مطيحوش يديهم وبقاو متابعين التحركات ديالهم حتا جابوهم كاملين. دابا كيتحاكمو أمام غرفة الجنايات الابتدائية  بمحكمة الاستئناف بالدارالبيضاء. بداية المغامرات الإجرامية ديالهم كانت مع استغلال الطوموبيل المشفورة في تنفيذ عمليات سرقة في حق العديد من الضحايا. قبل ما يزعمو وردو البال للضحية اللي كانت في بلاصة مقطوعة  ركبوها معاهم صحة قبل ما يهددوها بأسلحة بيضاء وشبعو فيها سبان وتحرش وسالاوها بجريمة اغتصاب." "كازا.. عصابة ديال المشرملين استغلو طوموبيل مشفورة فالسرقة وزادوها باغتصاب"
"كشفت سجلات القنصلية المغربية بإيطاليا، في أرقام حديثة لها، عن وجود نسبة مهمة من المغاربة المقيمين بهذا البلد الأوروبي، بعدد يقدر بأزيد من بــ770.000 مغربي ومغربية. وأطلقت وزارة الجالية المغربية المقيمة بالخارج برنامج لمواكبة ولتتبع عن قرب لأوضاع المغاربة المقيمين بإيطاليا عن طريقالانصات والتوجيه وتقديم الاستشارة حول مختلف الاشكالات والقضايا المطروحة على المغاربة فهاد الدولة. كما تنكب الوزارة على دراسة مختلف الملفات والقضايا المثارة من طرف المغاربة المقيمين بإيطاليا على المصالح المختصة بالقطاعات المعنية خلال اللقاءات، مع التعريف بالمساطر القانونية والقضائية المتصلة بالمشاكل المثارة في شكايات مغاربة إيطاليا، وذلك خلال المحطة الثانية من “الشباك الوحيد المتنقل لخدمة مغاربة العالم”. وتهدف أيضا هاد المحطة إلى التفاعل مع مغاربة العالم بخصوص مختلف البرامج الموجهة لفائدتهم، وكذا المستجدات الإدارية والقانونية التي تهم أفراد الجالية المغربية بالخارج، مع تحسيس مغاربة العالم حول مختلف الخدمات الخاصة بعملية “مرحبا” وبرامج المواكبة الصيفية." "وزارة الجالية: 700ألف مغربي عايشين ف الطاليان"
"شيخ الحراكيين أو أحمد الخطابي، البالغ من عمر أزيد من خمسين عاماً، ضرباتو المحكمة بثمن شهور، وذلك بعد نطقها بالحكم امس الاثنين، خلال اخر جلسة عرفها هذا الملف بابتدائية تطوان. ويأتي اصدار الحكم الابتدائي، بعدما أرجأت غرفة الجنح التلبسية بالمحكمة الابتدائية بتطوان، الأسبوع الماضي، النظر في ملف ناشط الحراك الشعبي بالحسيمة أحمد الخطابي إلى الـ 20 من الشهر الجاري. ومثل أحمد الخطابي، امس الاثنين أمام المحكمة الابتدائية بتطوان، حيث نفى كل التهم الموجهة إليه من طرف النيابة العامة، كما طالب دفاعه ببراءته من المنسوب إليه." "ثمان أشهر سجنا لشيخ حراكيي الحسيمة"
"طوبيس آخور من الأسطول الجديد للنقل العمومي دكدك فكازا. فأول أمس الثلاثاء، علم لدى ولاية أمن الدار البيضاء أنه جرى إيقاف شخص تبدو عليه علامات الخلل العقلي، بعدما أقدم على إلحاق خسائر مادية وتعييب ناقلة ذات منفعة عامة. وكان المشتبه فيه قد أقدم على إلحاق خسائر مادية بحافلة جديدة للنقل الحضري بشارع “الكمندار إدريس الحارثي” بمدينة الدار البيضاء، قبل أن يسفر التدخل الفوري لعناصر الشرطة بمنطقة أمن بنمسيك عن توقيف المعني بالأمر وهو في حالة غير طبيعية، بعد مرور وقت وجيز من ارتكاب هذه الأفعال الإجرامية. وأودع المعني بالأمر بمستشفى الأمراض العقلية والنفسية بمدينة الدار البيضاء بأمر من النيابة العامة المختصة، بعدما أوضحت الأبحاث المنجزة في هذه القضية أنه يعاني من خلل عقلي، سبق وأن خضع بسببه للعلاج النفسي خلال مناسبات سابقة." "واش هادشي ماغايساليش؟.. طوبيس آخر من الأسطول الجديد دكَدكَ فكازا"
" أمينة ماء العينين، القيادية فصفوف البي جي دي لي نايض عليها نقاش كبير هاد الايام بسبب صورها فباريس بانت صباح اليوم السبت فالدورة العادية ديال حزبها بسلا بمعنويات مرتفعة. أمينة كيف عاينات “كود” وصلات شويا بكري على افتتاح هاد الدورة التي تمر في ظروف استثنائية، ورفضات تهضر مع الصحافة لكن ناشطة مع راسها. أمينة قال “كود”: مغاديش نهضر دبا لكن قريب غادية نهضر." "أمينة ماء العينين جاية حاضرة لبرلمان حزبها بمعنويات مرتفعة وناشطة مع راسها وها شنو قالت ل”كود”"
"تم صباح اليوم الجمعة أمام مقر ولاية جهة الدار البيضاء سطات تقديم حافلات النقل الحضري الجديدة التي جلبتها شركة «ألزا»  لنقل البيضاويين . وقام مسؤولو الولاية ومنتخبون محليون بجولة ميدانية على متن الطوبيسات الجديدة التي ستشرع في الخدمة للعموم ابتداء من يومه الاثنين 15 فبراير 2021 الجاري . و من المرتقب أن يتم تشغيل 450 حافلة جديدة بالدار البيضاء في المرحلة الأولى على أن يصل حجم هذا الأسطول، بحلول نهاية شتنبر 2021، نحو 700 حافلة. وسيمكن هذا الأسطول الجديد من إحداث 10 خطوط جديدة تربط العديد من المناطق والأحياء بالعاصمة الاقتصادية. ويتعلق الأمر بـ 18 بلدية بالدار البيضاء الكبرى، التي سيتم تأمين الربط بينها بواسطة هذه الحافلات الجديدة.  " "الطوبيسات الجديدة ديال كازا غادي تبدا الخدمة نهار 15 فبراير الجاي – تصاور"
"البوليس في مصر شدو الطفل “معاذ عيسى” اللي تشهر في المنطقة العربية والمغرب بعدما شارك في برنامج “ذو ڤويس” ديال الدراري الصغار اللي كيدوز فـ “إم بي سي”. الطفل ضرب دري في نفس العمر ديالو بساروت وتسبب ليه في كسر الجمجمة ونزيف في المخ. حالة الدري الضحية صعيبة بزاف وموحال يقدر يعيش لأن الإصابة خطيرة على حسب ما نقلات الصحافة المصرية." "مازال صغير.. مغني “ذا ڤويس” غرس ساروت فـ جمجمة صاحبو!"
"عاشت مصالح الدرك الملكي التابعة لسرية المنزل بإقليم صفرو، مساء أمس الإثنين (9 أبريل 2018)، استنفار غير مسبوق، بعد العثور على جثة جندي سابق بمكان مهجور بالقرب من منزل والدته. وحسب مصادر مطلعة، لـ”كود”، فإن جثة الهالك أحيلت على مستودع الأموات بالمستشفى الإقليمي الغساني، من أجل إخضاعها لعملية التشريح الطبي، الذي أمرت به  النيابة العامة المختصة، مشيرة إلى أن هذا الأخير كان يعاني من اضطرابات نفسية." "الجدارمية لقاو جثة ديال عسكري سابق فصفرو"
"علمت “كود” ان كاتبة الدولة المكلفة بالماء شرفات افيلال امضت ساعة ديال الحجيم حقيقي البارح فرحلة ديال لارام ربطت بين اكادير والدار البيضاء. الطيارة قلعات مع التسعو نص وكان خاصها غير شي 40 دقيقة وتوصل. غير مطار محمد الخامس فكازا مضبب بزاف بزاف ورداءة احوال الطقس خلات البيلوط يبقى يحلق شي ساعة. طبعا هاد الشي خلع كلشي بما فيهم الوزيرة اللي كانت حاضرة فاكادير لرئاسة مجلس ادارة وكالة الحوض المائي." "ساعة الجحيم ديال صاح عاشتها اجمل وزيرة عندنا فرحلة بين اكادير وكازا. ساعة ديال التحليق رعبات كلشي"
"علنات وزارة الصحة على الشروط اللي خاص المواطنين المغاربة أو الأجانب يتبعوها باش يسافرو للمغرب او برا، عبر الرحلات الجوية او البحرية اللي غتكون ابتداء من 15 يونيو 2021. وهكذا قسمات الوزارة، فالبروتوكول ديالها الصحي من أجل السفر الدولي، الدول المسموح بالسفر ليها او منها للمجموعة a و b، حسب تقييم الخطورة الصحية من خلال مجموعة من المعايير، وهذ الكلاسمون غادي يتحين 2 مرات فالشهر فكل مرة وقع تغيير. بالنسبة للشروط، فاللي بغا يسافر من وإلى البلادان فالليست a خاصو الباسبور التلقيحي أو شهادة كتثبت أنه ملقح طوطالمون،  أو تيست pcr سلبي مايفوتش 48 ساعة، وكيخص ملء استمارة صحية قبل الاقلاع، كيمكن تحميلها من موقع الوزارة، او كتتوزع خلال الرحلة، كتدار فيها معلومات المسافر ورقمو الهاتفي وكيتم تعقبو الى احتاج ف10 ايام اللي كتبع الوصول ديالو للتراب الوطني. وباش تسهل الرجوع ديال المغاربة فالخارج من خلال البحر، غدير وزارة الصحة مختبرات متنقلة فالباطوات ديال التراجيات الطوال ديال تحاليل لpcr. اما بالنسبة لدول ليست b فموقف منها وليها السفر، باستثناء اللي عندهم ترخيص استثنائي كيتعطى من القنصلية، ويديرو عاد تيست سلبي فاقل من 48 ساعة، وحجر صحي 10 ايام يدار من السلطات المحلية،
بالإضافة لتيست pcr فاليوم التاسع. وهذشي، حيت لليست اللولة فكتتعلق بالدول اللي عندها معطيات متوفرة متعلقة بالحالة الوبائية وبالسلالات الجديدة، والحالة الوبائية فيها متحكم فيها، والليست الثانية كتعلق بالدول اللي فيها انتشار لسلالة غير سلالة Alpha اللي تم تسجيلها فالمغرب، واللي المعطيات ديالها ماكايناش او ماكافياش، وعلى درجة معينة من الخطورة. ووزارة الصحة قالت، فالبروتوكول ديالها الصحي من أجل السفر الدولي، أنه تدار من أجل تقليص خطر انتشار السلالات الجديدة من فيروس كورونا فالمغرب، وكذلك لضمان استئناف الرحلات الدولية والإقلاع السياحي فالبلاد. لكن هذشي ماشي ساهل، حسب نفس البروتوكول، بحيث هذ الرحلات تقدر تنجم عليها مخاطر، تنضاف على مخاطر رفع القيود على التجمعات والتنقلات اللي كانت مفروضة فرمضان. والخطر كيطلع على حسب وجود المعلومات الوبائية والمتعلقة بالقدرة على الكشف والمراقبة الوبائية فالدول المراد السفر إليها أو منها، بالإضافة لوتيرة تطور الوضعية الوبائية، ومستوى انتشار السلالات الجديدة. بالنسبة شنو هي الدول اللي فكل ليست، فكاينين هنا فموقع الوزارة: https://www.sante.gov.ma/sites/Ar/Pages/activites.aspx?activiteID=243" "هام للمغاربة اللي بغاو يسافرو برا او يرجعو للبلاد.. ها الشروط بالتفاصيل"
"بعد ما لعب دور كبير ففوز فرقتو بكأس اوربا =اوربا ليگ= واخا ماشي رسمي٬ دابا اش غادي يدير بونو حارس اف سي اشبيلية والمنتخب المغربي لكرة القدم. هو غير معار من فرقتو “خيرونا”. دابا كاينة خبار باللي بونو ما غاديش يرجع لفرقتو. ما غاديش يرجع للدوزيام ديڤيزيون وهو تألق اوربيا. الحلول عندو ماشي كثيرة. نادي اشبيلية باغية تزيد تسلفو عام اخر مع امكانية يديرو معاه عقد نهائي من بعد. هنا بونو عندو مشكل. هو باغي يلعب ما باغيش يبقى احتياطي. زهرو فاخر ماتشات اف سي اشبيلية فاوربا ليگ تصاب الحارس الرسمي للنادي فاسليك. باش غادي يرجع اكيد غادي يرجع للاحتياط وهو من شروطو دابا يلعب مع الفرقة. كاين امكانية اخرى وهي فيها شروط اكثر٬ هو ان تشيلسي تشري قبل الاثنين اللي جاي حارس اتلتيكو مدريد اوبلاك٬ كيهدرو على ان سيموني مدرب النادي ايلى وقع هاد الشي كيفكر فياسين بونو. يعني الحارس مسكين معلق" "حارس الاسود بونو معلق. ما راجعش لخيرونا. دابا اما اشبيلية او اتلتيكو مدريد ولكن خاص وخاص وخاص"
"فتحت عناصر الدرك الملكي بإقليم برشيد بأوامر من النيابة العامة، تحقيقا في حادث انتحار شابة في بداية عقدها الثاني. وقالت مصادر محلية أن الشابة البالغة من العمر 21 سنة، حديثة العهد بالزواج، وانتحرت في ظروف غامضة، شنقا داخل منزل أسرتها. وتم نقل جثة الهالكة لمستودع الأموات من أجل تشريحها، وتحديد أسباب الوفاة لمعرفة إن كانت فعلا تتعلق بالانتحار." "يالاّه تزوجات. انتحار مرا فعمرها 21 عام فبرشيد"
"اولا خلينا نتافقو انه كلشي عارف بلي الدور ديال الطبيب مهم بزاف فهاد الظرفية و بلي كايتعرض لخطورة كبيرة و ضغط كبير فهاد الفترة ! و لكن خلينا نتافقو عاوتاني بلي هادشي طبيعي يكون فمهنة الطب! حيت هاد الفترة استثنائية ! و حنا كانواجهو وباء عالمي ! اذن من العادي جدا انه تتزاد الخدمة على الطبيب و تتزاد الخطورة و الضغط و لكن هادشي راه ماكايجعلش من خدمة الطبيب “بليزير منو” او ” كايمن علينا بيها ” بالعكس راه خدمتو هاديك كايتخلص عليها و كايشد عليها صالير فحالو فحال العسكري فحال المعلم فحال القايد. و نهار قرر يديرها كان عارف گاع المخاطر و الصعوبات لي يمكن تواجهو فيها و كان عارف بالخصوص الظروف لي كاتتمارس فيها المهنة فالمغرب و بالتالي حتى ديك الهضرة ديال سبانيا عندهم و حنا ماعندناش و الطاليان كايتخلصو بكدا و حنا كانتخلصو بكدا و التجهيزات و الصالير و و و هادشي كلو اليوم ماعندو تا معنى حيت نهار قرر الطبيب يدير الطب فالمغرب تاواحد ماكان مخبي عليه هادشي كلشي كان فخبارو و الاهم تاواحد ماضربو على يدو! فحال واحد لي ختار يكون عسكري و مشا دوز الكونكور و فرح فاش تقبل و فرح بزاف نهار لبس اللبسة ! و فرح بزاف عاوتاني فاش شاف العسكر كايضربو ليه السلام ! كان عارف انه المهنة ديالو كاتحتم عليه يخدم فحالة الحرب و يتحارب و يقدر تجي فيه شي رصاصة و لا قنبولة و يمرض و يتشل و لا يموت گاع و يتيتمو ولادو و فحالة الحرب ماكانتسناوش منو يخرج يبكي علينا و لا يشكي و لا يقولينا عييت بقدر ماكانتسناو منو يوقف راجل و حسكة و يدافع على البلاد! اليوم المغرب فيه 143 حالة مصابة بفيروس كوفيد 19، و هاد الرقم راه قليل بالمقارنة مع دول قريبة لينا و لكن ماخاصناش ننساو بلي راه مرشح للارتفاع فالاسابيع الجاية ! يعني فحالا بغيتي تقول حنا مازال مادخلنا للسطاج د الوحش فحال فرانسا و سبانيا ! سبانيا لي الحالات فيها وصلو لاكثر من ثلاتين الف مصاب و لي تاهي الاطباء و الممرضين ديالها خدامين على قدم و ساق و ماسمعناهمش كايطالبو بأوطيل فين ينعسو! ثم انه فهاد الظرفية الاستثنائية راه كلشي معبئ و خدام ماشي غير الاطباء ! القياد مثلا راه شفناهم ففم المدفع ! خارجين للزناقي و كايتقاتلو باش يوعيو عباد الله و يحميو المواطن ! سيدة فحال القايدة حرية كاتخدم اكثر من ربعطاشر ساعة فالنهار وسط المواطنين ! واقفة على رجل وحدة! معرضة للخطر ديال المرض و الخطر ديال الجريمة و قلة الوعي … و تاهي تقدر تمرض و تمرض ولادها و عائلتها!شفنا العسكر ، البوليس، الجادارمية، رجال السلطة من جميع الرتب و ماننساوش حتى الناس لي ماتاحتش ليهم الفرصة باش يجلسو يخدمو من ديورهم و مضطرين كل نهار يخرجو و يعرضو حياتهم للخطر! كلشي خدام ! كلشي معرض للخطر ! كلشي واعي بالدور ديالو و بالواجب ديالو. كيما كنتي فرحان نهار نجحتي فالكونكور مورا الباكو كيما كنتي فرحان نهار اديتي القسم و كليتي الحلوة ديال السوطنونص
و كيما كاتفرح فاش كايعيطو ليك فالعائلة دوكتور فلان و لا سي الطبيب اليوم محتاجين اكثر من اي وقت اننا نشوفو اطباءنا أقوياء ! صامدين ! صابرين و خدامين معانا باش نحاربو هاد الوباء ! قطاع الصحة مقودة عليه !بزاف د الناس لاسولتيهم على تجربتهم فالسبيطارات و لا الكلينيكات غايقوليك الله يخليها سلعة !
و اليوم راها فرصة لهاد الاطباء باش يتصالحو مع الناس و يحسنو من صورة القطاع لي ديجا مهزوزة.  " "كلشي مقدر الدور المهم لي كايلعبوه الاطباء و الاطر الصحية فهاد الظرفية الحاسمة ! و كلشي عارف الخطورة لي كايتعرضو ليها و لكن ماخاصناش نزيدو فيه بشي مطالب غير معقولة فحال تخصيص اوطيل للاطباء! راه سبانيا لي وصلو فيها الحالات لاكثر من ثلاتين الف و الاطباء مقاتلين كايأديو الواجب ديالهم !"
"  الحرارة غادي ترجع. مديرية الأرصاد الجوية حذرت في نشرة خاصة لها من المستوى البرتقالي، أن يكون الطقس حار بعدد من المناطق، وذلك ابتداء من اليوم الجمعة وإلى غاية يوم الثلاثاء. هاد الأجواء، حسب نشرة المديرية، توصلت بها “كود”، غادي تهم عمالات وأقاليم أسا-الزاك وبوجدور والسمارة وواد الذهب وطاطا وزاكورة، حيث يرتقب أن تتراوح درجات الحرارة ما بين 42 و45 درجة. كما ستهم هذه الظاهرة الجوية أيضا، خلال يومي السبت والأحد، عمالات وأقاليم تارودانت والرشيدية وبني ملال وخنيفرة وقلعة السراغنة والفقيه بن صالح والخميسات وخريبكة وتاونات وشفشاون ووزان ومولاي يعقوب وفاس وصفرو وكرسيف وتازة ووجدة-أنجاد وورزازات وتاوريرت، حيث يرتقب أن تتراوح درجات الحرارة ما بين 41 و43 درجة. وستتراوح درجات الحرارة خلال يوم الاثنين المقبل ما بين 41 و44 درجة بعمالات وأقاليم تارودانت وبني ملال وقلعة السراغنة والفقيه بن صالح والرحامنة واليوسفية ومراكش وخنيفرة وخريبكة والخميسات وتاونات وتازة وكرسيف." "الحرارة رجعات: غادي توصل حتى لـ45 درجة فهاد المناطق وها وقتاش غادي تبدا"
"تتفاعل على صفحات مواقع التواصل الاجتماعي ردود فعل غاضبة من تدوينة للمدعو الجيلالي الاخضر رئيس مصلحة الموارد البشرية بفاس والمشرف على صفحات تواصلية باسم الوزير سعيد امزازي منها صفحة بلغ صوتك للوزير. هاذ الجيلالي سب الأساتذة صحاب مطلب الترقية بالشهادة وشكك فالكفاءة ديالهم وحشى ليهم الهضرة. هاذ الجيلالي الاخضر كينصب راسو ناطق باسم امزازي وديما كيطبل للوزير وكاين اساتذة كيسولوه كيفاش ولى رئيس مصلحة وعلاش كيحاول يدير المكياج بلا قياس للوزير والوزارة. ياك الوزارة عندها مديرية مكلفة بالتواصل وفيها ناس كتخلص على هاذ الخدمة و لى ضروري من هاذ النوع اللي كيبقى عبء على الوزارة اللي عندها حل من جوج اما تتبرأ من هاذ الناس أو تعتذر عن خرجاتهم غير المحسوبة و التي تفتقد للباقة والاحترام الواجب لأطر الوزارة. التسيب اللي كاين فالوزارة شجع شي وحدين حتى يوليو ناطقين باسم الوزير ومنهم شي مستشارين اللي ممارساتهم تجاوزات الحدود وكينسبو لنفسهم سلطات كبيرة بحال واحد كيفتاخر انه عين مدير إقليمي اتحادي بالرباط لخدمة أجندة حزبه.  " "اللي حرث الجمل دكو.. مقرب من امزازي ثقب الورقة وسب الأساتذة اللي كيطالبو الوزير يتبرا من بحال هاد الماركة أو الاعتذار – تدوينات"
"دار المزادات الأمريكية Gotta Have Rock and Roll عرضات تقاشر مايكل جاكسون لي لبس ملي شطح “مشية القمر moonwalk ” للبيع وثمن بدا من مليون دولار أمريكي. ملك البوب شطح لأول مرة “مشية القمر” الشهيرة في 25 مارس 1983 ملي كان كيسجل برنامج التلفزيون Motown 25: Yesterday, Today, Forever لي احتفل بالذكرى 25 لإنشاء شركة الإنتاج “موتاون” (Motown). جاكسون قدم رقصتو الشهيرة مع أغنيته “بيلي جين” (Billie Jean) وكان لابس التقاشر لي تصوبات ليه خصيصا للاحتفال. هاد التقاشر بيضين وفيهم الكريستال، وتاريخ البيع هو الأربعاء الجاي، ومن المتوقع يوصل ثمن التقاشر ما بين مليون ومليوني دولار." "التقاشر ديال مايكل جاكسون معروضين للبيع.. والثمن بادي من مليون دولار"
"اختارت الممثلة دنيا بوتازوت تمشي حتى هي لعالم الفيديوهات والڤلوكينگ، وتستغل شهرتها باش دخل فلوس إضافية بحالها بحال بزاف ديال المشاهير، خاصة في ظل هاد الظروف الصعيبة لي كنعيشو بسباب كورونا. دنيا بوتازوت لاحت أول فيديو ليها على قناتها في يوتوب، مباشرة من بعدما رجعات من البرتغال لي عايشة فيه مع راجلها وولدها الغالي. بوتازوت اختارت دير أول فيديو ليها مع أمها، وهدرات فيه على قضية الضيافة غير 3 ايام، وفي نفس الوقت تستغل الوضع باش دير مسابقة باش تغير اسم القناة ديالها.   " "قلباتها يوتوب.. دنيا بوتازوت بدات فعالم الڤلوگينگ -فيديو"
"غادي تنظم الهيئة المتابعة المكونة من المنظمة المغربية لحقوق الإنسان، والمنتدى المغربي من أجل الحقيقة والإنصاف، والجمعية المغربية لحقوق الإنسان، وجمعية عدالة، والهيئة للمغربية لحقوق الإنسان، والعصبة المغربية للدفاع عن حقوق الإنسان، ومنتدى بدائل المغرب، مسيرة وطنية رمزية يوم الأحد 16 دجنبر2018 بمدينة الرباط، وذلك تحت شعار: “جميعا من أجل إحقاق الحقوق وصون المكتسبات ضد أي تراجع يمس منظومة حقوق الإنسان”. وتأتي هاد المسيرة، حسب بلاغ مشترك لهاد الهيئات، في إطار التذكير بالمطالب الحقوقية الأساسية المطروحة بالبلاد، وللتأكيد مجددا على ضرورة التفعيل الكامل والفوري لتوصيات هيئة الإنصاف والمصالحة." "منظمات حقوقية غادي تنزل فمسيرة احتجاجية للمطالبة بتفعيل توصيات هيئة الإنصاف والمصالحة"
"مرا من مدينة بينساكولا الأمريكية بفلوريدا شعلات العافية في دار حبيبها بعدما حصلاتو كيخونها مع امرأة أخرى. البوليس شدو تيتو مور لي عندها 47 عام، بتهمة إحراق متعمد من الدرجة الأولى ودخلوها للحبس في مقاطعة إسكامبيا مع فرصة إطلاق سراحها بكفالة كتوصل لـ25 ألف دولار. رجال الإطفاء لقاو مور حدا الدار لي شاعلة فيها العافية مع 9 ديال الصباح، وقالت أنها كانت ساكنة فيها قبل ما تحول لدار اخرى حيت حصلات حبيبها كيخونها." "حصلاتو كيخونها.. مرا انتاقمات من صاحبها أشد انتقام"
"نهار الجمعة بدا برنامج جديد على قناة tf1 سميتو “Duos mystères ” كيجمع المغنيين لي كيديرو ديو مع بعضياتهم بلاما يعرفو شكون كيغني مع شكون حتى للدقيقة تسعين. من بين ضيوف الحلقة الأولى كان المغربي بلال حساني لي قدر في وقت قصير يولي نجم حقيقي في فرنسا وهادشي قبل نهائيات حفل “اوروفيزيون” لي مثل فيه فرنسا في اسرائيل في ماي 2019. المغني دار ديو مع المغنية الفرنسية ايلين سيكَارا لي عبرات على اعجابها بيه وغناو بجوج أغنية “shallow” ديال ليدي كَاكَا وبرادلي كوبر. بلال غنا بطريقة زوينة، وعبر على سعادتو الكبيرة. بلال حساني تعرض، في البداية ديالو، لبزاف ديال التنمر من عند ناس مكلخين غير حيت مثلي. https://www.instagram.com/tv/CLxWGV5BGID/?igshid=17jy08mfeh3qr" "المغني المغربي بلال حساني دار بلاصتو ففرانسا وغنا مع ايلين سيكَارا -فيديو"
"نددت ماتسمى الحركة النيجيرية باستمرار تنظيم المغرب في تنظيم مندى كرانس مونتانا في مدينة الداخلة. وحذرت الحركة المعادية للمغرب، جميع السياسيين ورجال الأعمال في نيجيريا لعدم الإستجابة لما أسمته “الفخ”، كما لرفض دعوات الرباط للمشاركة في هذا الحدث العالمي معتبرة ذلك بالأمر الغير القانوني، وهو ما يظهر عدم حياد الحركة في توجهاتها السياسية. يذكر بأنه منذ سنة 2015، ومنتدى كرانس مونتانا يعقد دوراته السنوية، تحت الرعاية السامية لصاحب الجلالة الملك محمد السادس نصره الله، بمدينة الداخلة حول موضوع إفريقيا والتعاون بين دول الجنوب وذلك في سياق النجاح الذي حققته الدورات السابقة. كما سجل منتدى كرانس مونتانا لمدينة الداخلة، منذ مارس 2015 مشاركة أكثر من 6000 مشارك يمثلون أكثر من 170 دولة، حيث قام هؤلاء المؤتمرون بزيارة واكتشاف مدينة الداخلة التي أصبحت مجالا حقيقيا لنموذج جديد لتنمية أفريقيا، وبوابتها نحو أوروبا." "لحماق هذا.. حركة نيجيرية كتندد بمواصلة تنظيم منتدى كرانس مونتانا فالداخلة"
"هو إجراء استثنائي غير مسبوق فرضاتو الوضعية الوبائية اللي نتجات على تفشي فيروس “كورونا” المستجد، الحكومة البرتغالية قررات تسوي الأوضاع ديال مجموعة من الحراكَة، بشكل مستعجل، ابتداء من نهار الاثنين الجاي، وكيتعلق الأمر بالمهاجرين اللي كيتسناو تصريح الإقامة، بالإضافة لطالبي اللجوء. تقارير لمواقع برتغالية أكدات بللي الحكومة غادي تعطي للمهاجرين يعمرو واحد الاستمارة، ويديرو فيها المشكلة اللي عندهم والوضعية ديالهم، باش يستافدو من هذ الإجراءات اللي كتتعلق بالاستفادة من الخدمات الصحية والمبيت فحالة وجود أعراض للإصابة ب”كورونا”، أو فحالة وجود أطفال فالوقت اللي المدارس كاملين مسدودين، وباش يستفدو كذلك من معايير حماية العمل والرات، واللي تدارت من أجل تقليص تاثير الوباء على الاقتصاد غالبلاد. المتحدثة باسم وزارة الخارجية فالبرتغال، كلاوديا فيلوسو، قالت فتصريح لوكالة رويترز بللي مايمكنش الناس يتحرمو من حقهم فالصحة فقط لأن الطلب ديالهم باللجوء باقي ما تصادق عليه، هذشي علاش خاص جميع الحقوق ديال المهاجرين تكون محمية ومكفولة. وقبل ما تتخذ الحكومة هذ القرار، مجموعة من الجمعيات الحقوقية المهتمة بشؤون اللاجئين نبهاتها لهذ المسألة، وطلبات منها باش تتدخل فأقرب وقت لتسوية أوضاع المهاجرين. وفالوقت اللي البرتغال اتخذات هذ الإجراء، المهاجرين فدول أخرى مازال مكرفصين، وخصوصا فبريطانيا اللي مجموعة كبيرة منهم عندهم تكوين فالمجال الصحي ومنهم أطباء، لكن منين جاو ليها لقاو راسهم ضاييعين، وخدمو فخدامي خرى، وكاين اللي تشردو. مجموعة من المهاجرين الأطباء طالبو من الحكومة البريطانية باش تلقى ليهم شي حل، خصوصا فهذ الازمة ديال “كورونا” فيروس اللي اجتاحت العالم، وهذشي باش تستفد من التجارب والخبرات ديالهم، وباش تربح اطر صحية تقدر من خلالها تتغلب على الوباء. الأطباء المهاجرين فالنكَليز وجهو نداء للحكومة باش تشوف من خالهم، والاغلبية فيهم خدامين شيافر ديال الطاكسيات، وفيهم اللي خدام يفرق الماكلة ويليفريها، وهذشي حيت السيرورة ديال اعتماد اطباء أجانب شوية مكلفة، وكاتاخد وقت." "فالوقت اللي العالم حار مع الحراكَة فأزمة “كورونا”.. البرطقيز قررو يسويو الوضعية ديالهم بشكل استثنائي"
"ول البارح لخميس فتغطيتها لتدشين التي جي ڤي بين الدار البيضاء وطنجة من قبل رئيس فرنسا وملك المغرب٬ نقلت وكالة الانباء المغربية “وكالة المغرب العربي للانباء” ما نشرته الصحف الفرنسية. فهاد الخدمة قدمت “لاماب” وكالة الانباء الفرنسية كمقربة من وزارة الخارجية٬ فكتبت “قالت وكالة (فرانس برس) المقربة من الخارجية الفرنسية في قصاصة من طنجة ان الخط السككي فائق السرعة، هو الاضخم والاسرع في افريقيا، ورمزا ل”عمق” الشراكة بين باريس والرباط” باش الواحد كيقلب على الاطار القانوني لهاد الشركة كيلقى انها مؤسسة خاصة عندها اطار مختالف وانها كتشتاغل بقوانين تجاربة يعني ما عندها علاقة بالخارجية او ما بايناش، لاماب شدات فهاد الوكالة وصافي، بغات تقول باللي تابعة لهاد الوزارة ولمصالحها الخارجية" "لاماب: ا ف ب مقربة من الخارجية الفرنسية"
"من بعد الصورة مع واليديه بشير عبدو ونزهة الركراكي في الرباط، لبارح حط سعد لمجرد تصويرة من كواليس الكليب ديالو “انساي” مع محمد رمضان اللي عرف نجاح كبير ويقدر قريبا يوصل لمليون مشاهدة في اليوتوب. بان في الصورة سعد گالس وبنت زوينة كتسربيه قهوة، وعلق لمجرد على التصويرة قائلا: زوينة قهِيوة و لكن نص نص ديال المغرب مكاينش بحالها. " "سعد لمجرد: زوينة قهيوة و لكن نص نص ديال المغرب مكاينش بحالها – تصويرة"
"مراتي جا معاها الإسلام، ولاَّت خطيرة فالتدين ديالها، تاتسول شنو تايقول الله فشي قضية، تانجاوبها، تاتديرها. الحجاب، الصلاة فالوقت، حبسات الموسيقى، تا التلفزة ما كانتش عندنا، لا تصافح الأجنبي. ما تقول غير رابعة العدوية. أنا وكانت تاتخلعني بالحرص ديالها على الدين. بدينا بجوج مرحلة ومستوى جديد ديال الالتزام. رجعت للنشاط بشكل مكثف فالمسجد، تعليم القرآن، خطبة الجمعة، وتعليم الشباب. ولِّيت أنا وياها بحال طالِبان في بلاد الجِرمان. الدين والحصيرة والجنس الحلال. على ذكر الجنس، كنت تاندير العزل، كيفما كانو تايديرو الصحابة، وكنت متيقن أن يلا كتب ليك الله شي حاجة غا توصلك، سواء بعَزل أو عازِل طبي. هاد التدين لكبير غا يتسبب فإيقاد شعلة الشك من جديد. فإطار شرح الدين لزوجتي، كنت تاندير شوية ديال تاحراميَّات. أي حاجة فيها مشكل أخلاقي فالإسلام كنت تانخبيها عليها. كان ممكن نبرّْر، ولكن داك التبرير ما كنتش أنا براسي مقتانع بيه، فَكيفاش غا نقنعها ولا نحس بالراحة يلا خدعتها. شحال من حاجة أنا متأكد كون عرفاتها فديك الوقت، كانت غا تأثر على الإيمان ديالها سَلبًا. زواج الرسول من طفلة صغيرة، حقوق البعل – الزوج – على مراتو، أحاديث بحال إذا دعا الرجل امرأته إلى فراشه فلم تأته، فبات غضبان عليها لعنتها الملائكة حتى تصبح. هي غير مسألة مثنى وثلاث ورباع، للي العالم كلو عارفها، كانت متقبّْلاها غير بزّْز. كان الإسلام ديالها فيه غير داكشي الزوين. الخايب ما عندنا ما نديرو بيه. فداك الوقت نيت، تّْبليت ببرنامج الدردشة الصوتية “الپالتوك”. بديت نعمّْر فغُرف الحوار الإسلامي المسيحي. عاوناتني الدراسة المسيحية فحواراتي مع المسيحيين. حواراتي كانو مختالفين على حوارات الآخرين للي غير سامعين وجامعين نصوص من هنا وهنا.  ولِّيت مشرف في أكبر الغرف، تاندير محاضرات فالمسيحيات، ولاَّو تايلقبوني بالشيخ، واخا أنا ما بيني وبين المشْيَخة غير الخير والإحسان. كيفما كنت تانخبي على مراتي أشياء محرجة فالإسلام، كنت فانتقادي للمسيحية تانهرب من أي شيء فيه أخطاء مشتركة بين الإسلام والمسيحية.  وليت تانستعمل أشياء وتانتجاهل أشياء، أو بعبارة أخرى تانكذب على راسي! سنوات وأنا على هاد الحال، وردة فعلي دائما كانت هي مضاعفة العبادات، كَوسيلة لمحاربة الشك للي قتلني من الداخل. الدراسة المسيحية ماشي هي للي خرجاتني من الإسلام، ولكن كان ليها تأثير كبير فبداية الشك، داك الشك للي خلاني ندير ما يسمى ب “الاختبار من الخارج”. كيفما قدرت ندرس المسيحية بدون إيمان وعاطفة، قدرت كذلك نشوف فالإسلام بدون إيمان وبدون عاطفة، وبان ليا العيب. قدرت نشوف المسائل اللاإنسانية، اللاأخلاقية، بدون نظارات إسلامية. الإسلام واخا زڭلني ما سرقش حياتي فالبوسنة، ولكن كان ديما تايجيب ليا لمصايب. وحدة منهوم كانت غا تدخلني للحبس، بعد الهجمات ديال 11 شتنبر 2001 فنيويورك، المخابرات الألمانية نتافضو وبداو يقلبو غير فين يشدو. الخلية ديال هامبورغ كان عندها علاقات مع بزاف ديال الجوامع، منهم الجامع ديالنا، أنا تلقيت ديجا جوج من الدراري المغاربة للي كانو معاهم فالخلية، واحد فيهم مازال مشدود لحد الآن فالحبس. للي زاد الطين بَلَّة، هو أنهم مين بحثو فالإيميلات ديالي، لقاوني كنت مشتارك فمجموعة ديال newsletters – الرسائل الإخبارية الإلكترونية – الجهادية، للي تايسيفطو ديما الأخبار ديال الجهاد فالعالم، وتايسيفطو ليك بلانات كيفاش تصوب قنيبيلات يدوية وما جاورها! عاقل دخلت واحد النهار من الجامعة، تانلقا تليفون الدار عامر بالميساجات، عدد من الصحف والقنوات الألمانية متاصلين بيا باش يديرو معايا حوار. يا لطيف ياستار! ألمانيا كلها ركبات فيها حمَّى البحث عن الخلايا الإرهابية النائمة. أنا واقيلا كنت فجميع لوائح المخابرات. دازت ليَّام، ما جاوبت حد، تا لواحد الصباح غادي نشد التّْران، تايوقف عليا رجل شديد السواد، لا هو بيض، غير حوايجو للي كحلين، وراني البطاقة ديالو ما قشبلت فيها والو، شي جهاز أمني الماني. قال ليا واش ممكن نهدرو دقيقة، قلت ليه خاصني نشد التران، قال ليا ما غا ناخذش بزاف من وقتك، قلت ليه سير عالله وأنا مرعود. ريحنا فواحد القنت خاوي ديال مقهى صغير تما –          واش نتا مع الاندماج – integration؟ –          شنو؟ –          إندماج المسلمين فالمجتمع الألماني –          طبعا طبعا كلام المخزن هو لكبير! –          شنو الأنشطة للي تاتديرو فالجامع؟ –          تانديرو الصلوات ديالنا وتانحتافلو بالأعياد يمكن عرفني طالق عليه السلوڭية سوّْلني نيشان –          شنو رأيك فألمانيا والألمان؟ –          كلشي زوين، العام زين أخويا –          شكرا على وقتك، يوم سعيد –          يوم سعيد لهلا يوريني وجهك عوتاني! سمحت فالتران، رجعت للدار عاودت لمراتي شنو وقع. قالت ليا ما عندك مناش تخاف الله غا يحميك. قلت ليها فخاطري همم.. غا يحميني؟ الأبرياء للي تايطراو ليهم الوَيْلات يوميا شكون تايحميهم؟ استغفرت الله، ونقصت من النشاط فالجامع. الألمان ولاَّو عندهم مخبرين ديالهم، تايمشيو للجوامع وتايسجلو خطب الجمعة. للي خاف نجا. ولِّيت محافظ غير على تعليم شباب المسجد. شحال من برهوش ألماني مسكين ما بيه ما عليه، جا للجامع غير على ود صحابو لمسلمين، صدق ناطق الشهادة! دخل كافر، خرج مسلم، إسلام “فاست فوود” وجبات سريعة!    " "مذكرات كافر مغربي -41-:مراتي الالمانية ولاَّت خطيرة فالتدين ديالها، تاتسول شنو تايقول الله فشي قضية، تانجاوبها، تاتديرها. الحجاب، الصلاة فالوقت، حبسات الموسيقى، تا التلفزة ما كانتش عندنا، لا تصافح الأجنبي. ما تقول غير رابعة العدوية"
"الممثل يعقوب أندرسون، صاحب شخصية قائد جيوش داناريس تارگاريان الملقبة ب”أم التنانين” في مسلسل “كَيم اوف ثرونز” كشف سبب عدم قتله لشخصية جون سنو في الحلقة الأخيرة من المسلسل. وقال أندرسون في مهرجان “كوميك كون”، أنه عبر على شخصيتو، ومابغاش العنف يكون هو نهاية القصة وخلا جون سنو حي يرزق. وواخة العلاقة بيناتهم في المسلسل كانت مامزياناش، قائد جيش أم التنانين قرر يخلي مصير جون سنو للقدر ولأمراء المملكة. والمسلسل كان عندو تأثير كبير على الممثلين ولحد الآن البطل كيت هارينگتون لي مثل شخصية جون سنو كيتعالج من الإدمان على الشراب والستريس، من بعد الانتهاء من تصوير وعرض المسلسل. وكان الموسم الأخير من المسلسل عصب بزاف ديال المعجبين ودارو عريضة سينياها أكثر من مليون معجب غاضب وطالبو بإعادة كتابة الموسم الأخير من المسلسل.  " "قائد جيوش داناريس “أم التنانين” ف”كَيم أوف ثرونز” كشف علاش ماقتلش جون سنو"
"واخا الأمر مازال في يد القضاء، إلا أن دنيا باطمة اتاهمات سعيدة شرف بأن عندها يد في قضية اعتقال ختها وبالمصائب لي نزلات عليها بسبب تورطها في ملف “حمزة مون بيبي”. مصادر قريبة من دنيا قالت لـ”كود” بأن دنيا دخلات في اكتئاب ولي مشا عندها للدار كتبكي وتحلف ليه بأنه ما عندها علاقة بقضية “حمزة مون بيبي”، وعيشة عياش لي حتى هي مشدودة في الحبس قالت ليهم أن دنيا ما عندها علاقة بالحساب. دنيا كتتاهم سعيدة شرف وعلاقاتها مع الناس الفوق كيف كتقول، فكون ختها تشدات، ماشي لأن عيشة عياش اعترفت عليها." "حمزة مون بيبي.. دنيا باطمة كتتاهم سعيدة شرف أنها سبب دخول ختها ابتسام للحبس"
"في الوقت اللي كيتشكاو ناس ف قنيطرة من “الروينة” لي واقعة ف قضية توزيع الرخص الاستثنائية للتنقل خارج المدينة، عامل إقليم القنيطرة كيواجه أسوأ أيامه بسبب بؤرة لالة ميمونة، خصوصا بعد ظهور إصابات جديدة. اليوم كاين حديث عن بؤرة صناعية في منطقة لالة ميمونة غايكون تسجلو فيها أكثر من 100 إصابة، هاد المنطقة سبق ليها قبل أيام أن سجلت 29 حالة ببؤرة صناعية. مرسوم الطوارئ عطا الصلاحيات للولاة والعمال باش يديرو الحجر على منطقة معينة. السؤال لي كيطرحوه المتتبعين علاش مداروش الحجر على منطقة لالة ميمونة. هذا خطأ فادح حسب متتبعين. معطيات حصلت عليها “كود” من مصادر بالمدينة تفيد بأن من أخطاء العامل كذلك هو تكليف موظف متقاعد بالرخص الاستثنائية تشكاو منو ناس بزاف، مثلا غير اليوم فالصباح مبغاش يعطي رخصة التنقل إلى الرباط لـ”إطار طبي” وقاليه خصك تجيب ورقة من مندوبية الصحة بالقنيطرة، بالرغم من أن هذا الاطار عندو رونديفو مع طبيب ديالو ولي هو ايضا أستاذ ديالو سابقا ف كلية الطب بالرباط." "بؤرة “لالة ميمونة”.. عامل القنيطرة في قفص الاتهام ومتتبعون: علاش مدارش الحجر على المنقطة"
"وأخيرا تمكنت المصالح ديال الجدارمية والسلطات المحلية بمدينة شفشاون من العثور على سائح كندي من أصول عراقية كان اختفى عن الأنظار في رحلة سياحية بين المدينة. الاختفاء ديالو خلف استنفار كبير ب المنطقة. وحسب مصادر محلية، لـ”كود”، فإن هاد السائح اللّي عزيز عليه تسلق الجبال كان اختفى عن الأنظار في جبال “تسملال” اللي كتعاني من وعورة التضاريس، مشيرا إلى أن هاد السائح الأربعيني قضى أزيد من ليلة كاملة وسط أجواء قاسية." "الاختفاء ديال سائح كندي فجبال الريف دوّخ الجدارمية"
"فاس مدينة أصلا كانت كتعاني سياحيا، داك التاريخ ديالها والعراقة والمآثر كولشي كان مقتول ومهمل وبلا خطة واضحة لإنقاذ المدينة أو الترويج ليها، ورغم تكالب وتعاقب المسيرين الفاسدين عليها بقى ديما في فاس مايجلب بعض السياح لي عايشين معاهم الناس في المدينة القديمة، ولكن ملي جات كورونا صافي جمعات وطوات مع السياحة في هاد المدينة وفي المغرب، وبالخصوص فاس تضررات وتضررو الناس ديالها، وتزادت ازمة كورونا على أزمة الإهمال وغياب نظرة ومشاريع تنموية سياحية حقيقية لي ترد من المدينة القديمة ديال فاس منافس حقيقي لمراكش. تخايل معايا هاد لقوادة كلها ومافكر المجلس الجهوي للسياحة إلا في سعد المجرد المتهم بإغتصاب جوج بنات في فرنسا في أنه يروج للسياحة في جهة مكناس فاس، دابا شنو الميساج لي غادي تفهمو شابة فرنسية باغا تزور فاس وتشوف سعد المجرد هو لي كيروج للسياحة فهاد المدينة والجهة، غادي تتخايل الأمر عبارة عن مصيدة أو مكيدة أو على الأقل مزحة سمجة، حيت هادي عمرها طرات في العالم أنه يكون واحد متابع بالإغتصاب والقضية ديالو باقا في المحاكم، ومع ذلك يروج للسياحة ويكون وجه يعتمد عليه لتشجيع السياح يزورو المغرب، هذا راه إشهار لسعد عوض لمدينة فاس، وهادي حملة لتلميع صورتو والترويج ليها ماشي لترويج السياحة هنا. سعد المجرد كواحد متابع بجوج تهم ديال الإغتصاب فراه الحاجة الوحيدة لي يمكن يروج ليها هي شي موقع فالديب ويب ماشي يروج للسياحة في جهة فاس مكناس، ويتسارى على لوطيلات والرياضات هو والمرافقين ديالو ويستقبلوهم الناس ويتصورو معاهم، دابا إينا صورة باغين نبينو للعالم ولفرنسا بالخصوص لأنها أكثر دولة كتجينا السياحة منها، البلاد لي كيجيونا منها أكثر عدد ديال السياح هي نفسها البلاد لي متهم فيها سعد المجرد بالإغتصاب إذن ملي يعيط ليه المجلس الجهوي للسياحة بفاس باش يروج للساحة فهاد المنطقة كيفاش غادي يفهمو الفرنسيين هاد الأمر، واش مجلس الجهة ماسوقوش في الضحايا الفرنسيات المفترضين وفي نفس الوقت مستهدف بحالهم باش يجيو يديرو السياحة هنا بوجه واحد متابع بالإغتصاب عندهم، هادي راه تجيب حمق من الزنقة مايديرهاش." "سعد المجرد كواحد متابع بجوج تهم ديال الإغتصاب فراه الحاجة الوحيدة لي يمكن يروج ليها هي شي موقع فالديب ويب ماشي يروج للسياحة في جهة فاس مكناس"
"ليلة فرحة التاهل اليوم بملعب هوفويت بوانيي بابيدجان بالكوت ديفوار ما كملاتش لكلشي. شي تضرب شي تكريسا شي تكرفص. “كود” عاينت الاعتداء على بودريقة الرئيس السابق للرجاء حتى طاح. كاين فيديو غاديين نخرجوه من بعد. بودريقة بغى يدخل بعد انتهاء المباراة ودفعو شي حد من القوات العمومية الايفوارية. طاح وكمدها فعظيماتو وما نفعش معاه تقديمو باللي عضو جامعي. واش سابق ولا حالي. ما عقلتش. بنت المدرب ديال الاسود رونار تكرفسات وضربها شي حد من هاديك القوات ودفع حتى الهيفتي طبيب المنتخب. اما شي صحافيين فكرفسو بزاف بعد ما سالى الماتش. شي مشى ليه ايفون ديالو وشي مشى ليه الباسبور وشي مشى ليه البزطام. التكرفيس عايناتو كود خايب. هو بدا من الاول. بعد الاعتداء اللي تعرض ليه فوزي لقجع رئيس الجامعة من قبل ناس الجامعة الايفوارية. اعتداء متخلف" "يوميات ابيدجان: ليلة الفرحة كريساو لمغاربة: بوليس الكوت ديفوار ضرب بنت رونار ودفع بودريقة ونوضها مع لقجع ولاح طبيب المنتخب وصحافيين مشاو ليهم التلفونات وحتى الباسبورات"
"شاركت الفنانة لطيفة رأفت فرحة خاصة مع المتتبعين ديالها،  بعدما تم عقد قران بنت ختها في بيت الأم ديالها. ونشرت لطيفة رأفت صورة من حفل عقد القران ديال ابنة الأخت ديالها، وعلقت عليها بـ”اليوم بمشيئة الله تم عقد قران ابنة أختي وابنتي الغالية في جو عائلي يملؤه الحذر..” لطيفة عندها علاقة خاصة مع ولاد خوتها، لدرجة أنها عندها لقب “ماما” وسط العائلة وكلشي كيعيط ليها بيه. " "الفرحة فبيت الفنانة لطيفة رأفت.. والحيطة والحذر من كورونا حاضرين"
"قال قيادي بارز في الأمانة العامة لحزب “العدالة والتنمية”، في اتصال مع “كود”، أن “مسألة التعامل مع الأخطاء ديال أي قيادي أو وزير كينتمي لهاد الحزب، كنربطوه بالسياق العام”، مضيفا :”مهما كان إذا ثبت الخطأ خصو يتعالج” وذلك في جوابه على سؤال “كود” بخصوص القضية المثارة حول التصريحات بالمستخدمين فCNSS. وأوضح ذات القيادي لـ”كود” أن “الأمور يجب أن تكون عقولة وإذا ثبت الخطأ راه كاينا اجراءات جاري بها العمل وحنا مكنشوفوش إلى الدقة في الخطأ مع استحضار أن قضيتي الرميد وامكراز عندهم سياقات معينة”. وأكد ذات المصدر أن “الحزب دائما كيدير النقد الذاتي والى وقعنا ف اخطاء غاندير نقد ذاتي ونصلحوها”. وأشار المتحدث أن الأغلبية ف القطاع غير المهيكل مكيرصحوش بالمستخدمين ومكينخرطوش ف صندوق الضمان الاجتماعي، معتبرا أن “هاد الاشكال راه عالمي ماشي غير المغرب، وكاين تجارب دولية باش نتجاوزوه لأن مسألة الحماية الاجتماعية للمستخدمين ماشي ساهلة وتكلفة الالتزامات كبيرة ويمكن خاصها مراجعة باش كولشي يصرح”." "قضية عدم التصريح فـCNSS..قيادي فـ”البي جي دي” لـ”كود”: إذا ثبت الخطأ خصو يتعالج والأغلبية ف القطاع غير المهيكل مكيصرحوش"
"اختار لاعب كرة القدم كيلور أنتونيو نافاس غامبوا، لي كيلعب كحارس مرمى ديال الريال مدريد، المغرب باش يحتافل بنويل ويكمل سنة 2018.  وكيف العادة المشاهير كيختارو مدينة سبعة رجال، لي مشمشة وجوها زوين. ولي كيقول المغرب ومراكش كيقول الماكلة، وكيلور اختار شاف موحا باش يتذوق الطنجية." "حارس مرمى ريال مدريد اختار المغرب باش يحتافل بنهاية 2018"
"مشاكل فالخضرا اللي دات البطولة. فبعد استقالة يوسف السفري مساعد مدرب الرجاء٬ اعلن عن استقالة هاد المرة رئيس الناي. فقد كشف “راديو مارس” على موقعه على الانترنيت ان الزيات خبر اعضاء المكتب المسير باستقالتو فاجتماع مازال مستمر دابا. وحسب الاذاعة اللي جابت لخبار فان الزيات برر هاد الشي ب”اسباب شخصية” واكدت انه غادي ببقى رئيس “غاية انعقاد الجمع العام الاستثنائي، والذي سيتم تحديده في الساعات القليلة المقبلة”. هاد الشي جا فاجتماع كان الزيات هو اللي دعا ليه تقول الاذاعة نفسها الرجا عندها مشاكل فالفلوس وغادي يكون هادا هو السبب الحقيقي٬ خاصة ان جمهور الخضرا كيطلب لعابة كثار =انتدابات= ما كاينش فلوسهم   طبعا واخا المكتب المسير للرجاء رفض هاد الاستقالة موحالش الزيات غادي يتراجع عليها" "اش واقع للخضرا. رئيسها الزيات استاقل فاجتماع عاجل وبرر هاد الشي ب”اسباب شخصية”"
"كشفات دراسة بريطانية حديثة، أن بقاء الأطفال فبيئة نظيفة بعيدا عن الجراثيم، يمكن يرفع إحتمالات الإصابة بنوع خطير من سرطان الدم. وقالو باحثون من معهد أبحاث السرطان فلندن، أن الأطفال المعرضين جينيا باش يتصابو بسرطان الدم الليمفاوي الحاد، أكثر عرضة للإصابة به، إذا تمنعو من التعرض للجراثيم. وحللو الباحثون مجموعة دراسات، بما فيها، دراسة دارت على فئران مهيأة وراثياً للإصابة بسرطان الدم اللمفاوي، وحطوها فبيئة خالية من الجراثيم، فتطور المرض عندهم . وكتشير الأبحاث السابقة، إلى أن الأطفال الي كيمشيو للحضانة، أقل عرضة ب 30% للإصابة بالمرض، نظراً لإلتقاطهم العدوى لي كتنقل من الأطفال الآخرين، الشيء لي كيؤدي لتعزيز جهاز المناعة عندهم ." "خليو ولادكم يتوسخو مرة مرة. دراسة: شوية ديال الوسخ يقدر يحمي الدراري الصغار من أمراض خطيرة ويقوي مناعتهم"
"جولة جديدة تربحات ضد معركة “كورونا فيروس”. هاد الجولة جاتنا من بريطانيا. عقار جديد ورخيص اسمو ديكساميثازون نقد عدد من مرضى فيهم كورونا فيروس كانت حالتهم حرجة فبريطانيا. حسب البي بي سي فان هاد العقار راه “تطور كبير” فالمعركة ضد هاد الفيروس. قوتو وفق البي بي سي انو يقلل من احتمال الوفاة بالفيروس لهادوك اللي دايرين ليهم اجهزة تنفس صناعية ب33 بالمائة ويقلل نسبة الوفاة بين المرضى اللي كيديرو ليهم الأكسجين بنسبة الخمس. هاد الدوا ما كيتعطاش للحالات البسيطة. دراسة لاوكسفورد  مشات حتى ان هاد العقار كون استعملوه كان غادي ينقد 5 الاف غير بالنگليز. العقار كيحد من الالتهابات الحادة وقدر يقاوم هاد الفيروس وفق نفس الدراسة، اضراب كتمس جهاز المناعة. الدراسة دارت على 2000 مصاب بالفيروس وتقارنو بحالة 4 الاف ما شربوش هاد الدوا والنتيجة انو نقد حياة 28-40 في المئة من المرضى اللي دايرين ليهم أجهزة التنفس، زيد عليها ما بين 20-25 في المئة من المرضى اللي كانو يحتاجو للاوكسجين. دابا كاين دوا اخر اسمو رمديسيفير مضاد للفيروسات كيجربوه وقدر يختاصر مدة التعافي." "هادي فصالح الدول الفقيرة. جولة جديدة تربحات ضد معركة “كورونا فيروس” . ديكساميثازون دوا معجزة: رخيص ونقد حياة كثار"
"كشفت المديرية العامة للأمن الوطني أنها سجلات 39 إصابة مؤكدة في صفوف البوليس على الصعيد الوطني، منذ رصد جائحة كورونا المستجد. هاد البوليس فيهم 8 اللّي تشفاو بشكل نهائي بعد تحاليل مخبرية، والباقي كيخضعو دبا للرعاية الطبية ولحالة العزل الصحي، في انتظار تماثلهم للشفاء. المديرية شددت، في بلاغ لها، توصلات بيه “كود”، على أنها تتخذ كافة التدابير الوقائية والاحتياطات اللازمة لحماية البوليس أثناء مزاولتهم لمهامهم، المتمثلة في حماية الأشخاص والممتلكات وضمان فرض حالة الطوارئ الصحية. كما أكدت في المقابل بأن مصلحة الوطن وضمان الأمن الصحي للمواطنات والمواطنين هما الهدف الأسمى والغاية الأساسية التي ينشدها جميع البوليس ف المغرب." "39 بوليسي تقاصو بـ”كورونا” فالمغرب وموضوعين ف العزل الصحي: فيهم 8 تشفاو من الفيروس"
"تلقحو فالمغرب ضد فيروس كورونا المستجد، فحدود اليوم الجمعة، 4169133 بالجرعة اللولة، و1224959 خداو الجرعة الثانية منهار بدات حملة التلقيح. وحسب نشرة كوفيد 19 اليومية، تقاسو اليوم 431 واحد من أصل 13082 واحد دار التحليلة، ووصل عدد المصابين فالمجموع ل488181.  وصل مؤشر الإصابة التراكمي ل1342,8 لكل 100 ألف نسمة، بمعدل 1,2 لكل 100 ألف نسمة فهذ 24 ساعة. واليوم ماتو 4، ووصل هكذا عدد دالوفيات ل8716، بنسبة إماتة ديال 1,8 فالمية. وتشافاو اليوم 681، ووصل الإجمالي ل474938 حالة، بنسبة تعافي ديال 97,3 فالمية. ونزلو عدد الحالات النشيطة ل4527، وعدد الحالات الحرجة ل398 حالة، ومعمرين دابا أسرة الإنعاش بنسبة 12,6 فالمية.  ومن الحالات الخطيرة، 34 تدهورات حالتهم اليوم، و21 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم هكذا: وهذا المنحى الوبائي اليومي: " "حصيلة كورونا والفاكسان اليوم: 4 مليون و169 خداو اللقاح و4 ماتو"
"فهذ الجزء الرابع والأخير من هذ السلسلة رصدنا لقراء “كود” أهم الإضرابات على الماكلة اللي داروها معتقلي الريف فسنة 2020. هذ العام تميز بجوج إضرابات رئيسية، الإضراب اللول كان فيه 27 يوم، والثاني 25، وهذ الإضرابات بجوج داروها المعتقلين أحمجيق والزفزافي فنفس الفترات، اللي تزامنات معاها اضرابات خفيفة لمعتقلين آخرين، وإضراب ربيع الأبلق التضامني واخا خرج من الحبس، بالإضرابات بعض الحقوقيين الرمزية. ف28 يناير 2020، خرجات جمعية “ثافرا” للوفاء والتضامن تقول أن 4 دالمعتقلين على خلفية أحداث الحسيمة كيستعدو يديرو إضراب عن الطعام من جديد، وهوما محمد حاكي ووسيم البوساتي وزكرياء أضهشور وسمير إغيد، لكن من بعد ما أكدات حتى شي جهة هذ الخبر. الزفزافي: أجمل حاجة فالحياة هي القرب من لقاء الله ف19 فبراير من هذ العام، قالت نفس الجمعية أن ناصر الزفزافي ونبيل أحمجيق بداو الإضراب، من بعد تدهور حالتهم الصحية بسبب الحساسية وحريق الراس بحبس راس الما ففاس، من بعد خرجات مندوبية السجون تنفي وتقول أن حتى واحد فيهم ماداير إضراب. ف2 مارس، خرج الاب ديال الزفزافي يأكد الإضراب ديال ولدو، وقال أنه قاليه بأن “أجمل حاجة فالحياة هي فاش كيحس الإنسان بقرب لقاء ربه”، وأنه دوز 13 يوم دالإضراب، على عكس ما قالت المندوبية. إضراب حقوقي تضامني ف5 مارس، قررات عائلات المعتقلين ونشطاء وحقوقيين أنهم يديرو إضراب عن الطعام لمدة 48 ساعة، تضامنا مع معتقلي الريفو بداوه ف13 مارس واستمر حتى للغدليه 14 مارس 2020. ف15 مارس، خرجو شقيق أحمجيق والأب ديال الزفزافي كيقولو بأن المعتقلين بجوج مضربات عن الطعام هذي 26 يوم، وكيطالبو باش يكون تدخل باش عتقوههم. وف16 مارس قررو أحمجيق والزفزافي يرفعو الإضراب ديالهم، بعدما تلاقاو شي مسؤولين واعدوهم ينفذو مطالبهم، من بعد27 يوم ديال الجوع. الأبلق داير إضراب واخا خرج من الحبس ف13 غشت 2020، قرر الزفزافي وأحمجيق يديرو إضراب عن الطعام مرة خرى فراس الما، كيف علن على هذشي أب “أيقونة الحراك”، وتبعوهم ف19 محمد حاكي وزكرياء أضهشور فسجن كَرسيف، وحتى ربيع الأبلق، واخا تفرج عليه بعفو ملكي مؤخرا، كيف قالو العائلات. ودار كل من الزفزافي أحمجيق نداء باش يتضامنو معاهم العائلات والحقوقيين، ويديرو إضراب عن الطعام ف23 و24 غشت 2020. وف26 غشت، مديرية السجون خرجات ببلاغ كتقول فيه أن جميع المعتقلين مادايرينش إضراب عن الطعام، باستثناء الزفزافي وأحمجيق بوحدهم. ف4 شتنبر، تحركات النيابة العامة لحبس راس الما باش تسمع للزفزافي وأحمجيق اللي كملو 22 يوم بلا ماكلة. أم الزفزافي: غنتحر إلى وقعات لولدي شي حاجة وف5 و6 شتنبر، دارو حقوقيون فجمعية كازا البرنوصي إضراب على الماكلة، تضامنا مع المعتقلين، وفنفس الفترة خرجات العائلات كتحذر بسبب تدهور صحة ولادها، وقالت أنهم خسرو 10 كيلو بسبب إضراب، مت الزفزافي هددات بالانتحار إلى وقعات لولدها شي حاجة. مباشرة لغدليه، وتحديدا ف7 شتنبر، الزفزافي وأحمجيق وقفو الإضراب ديالهم، من بعد ما كملو 25 يوم بلا ماكلة. الزفزافي طيح 16 لكيلو وأحمجيق 15 الأب ديال ناصر الزفزافي خرج كيقول بأن ولدو طيح 16 لكيلو، وصاحبو احمجيق 15، وأنهم وقفو الإضراب استجابة لمطالبهم، كيف اعترف بأن أطباء من المستشفى الجامعي الحسن الثاني ومدير المستشفى الإقليمي الغساني تكفلو بحالتهم، وشكرهم. وبعد إضرابهم الأخير على الطعام، شرعات مديرية السجون فتنقيل معتقلي حراك الريف لسجن طنجة وتجميعهم فيه." "الزفزافي فرحان حيت غيمشي عند الله ومو غتنتحر إلى وقعاتلو شي حاجة.. هذي كرونولوجيا إضرابات معتقلي حراك الريف على الماكلة من نهار تشدو لدابا بالأسباب والحيثيات – الجزء الرابع ولخر"
"وقف فيلم “المهمة المستحيلة Mission impossible”، اللي من بطولة طوم كروز، التصوير جوج سيمانات بعدما تأكد أن ليكيب تصابو بفيروس كورونا. شركة “پاراماونت پيكتشرز Paramount Pictures” ماكشفاتش على عدد الناس اللي تصابو بالفيروس، لكن الجورنال البريطاني “The Sun” قال أن طوم كروز صحيح ومابيه والو. وقالت شركة “پاراماونت” أنهم غادي يوقفو التورناج من نهار 7 حتى لـ 14 في هاد الشهر، بسباب أن نتائج  التيست ديال كورونا اللي تدرات كشفات أن أفراد من الفريق فيهم الفيروس. في المقابل غادي يبقا دابا توم كروز في الحجر الصحي لمدة 14 اليوم حتى يتأكد أنه بيخير. و يشار إلى أن كروز كان ديما راد البال وكيوصي على ضرورة احترام التدابير الاحترازية ف التورناج، وسبق ليه حيح، في شهر ديسمبر 2020، على الناس اللي خدامين معاه، خصوصا بسباب عدم احترامهم للتباعد الجسدي." "ليكيپ ديال فيلم “Mission impossible” تصابو بـ كورونا فـ النكَليز و الشركة وقفات التورناج"
"صفحة إسرائيل تتكلم العربية، التابعة للخارجية الإسرائيلية، محتفلة بشريكاتها فمنطقة الشرق الأوسط وشمال إفريقيا، وعلى رأسهم المغربية اسمهان الوافي، كبيرة علماء منظمة الأغذية والزراعة للأمم المتحدة “الفاو”. https://m.facebook.com/173441069359976/posts/3826625824041464/?d=n وقالت الصفحة، فتدوينة ليها، أنها كتفتخر بالشراكة فالسلام مع هذ النساء الرائدات، اللي قالت انهم تحداو الصورة النمطية السائدة على المرا، وبينو ان المرا تقدر تمشي مزيان فمجال العلوم. واسمهان الوافي كانت حصلات على هذ المنصب لليدار لأول مرة فتاريخ منظمة “الفاو” فشتنبر اللي فات، بحيث هذ المنصب يالاه تحدث خلال المؤتمر الإقليمي ال35 للمنظمة فمنطقة الشرق الأدنى وشمال إفريقيا." "بمناسبة اليوم العالمي لحقوق المرا. إسرائيل محتفلة بالعالمات فالشرق الاوسط وشمال أفريقيا.. ومنهم مغربية – تدوينة"
"قالت البرلمانية الهولندية “ساديت كارابولوت”، أن السلطات بمطار العروي بالناظور، منعت الناشطة الريفية نوال بنعيسى،وابنها يانيس، من السفر لهولندا صباح اليوم من أجل حضور ندوة دولية من تنظيم ذات البرلمانية المنتمية للحزب الاشتراكيالهولندي. وقال نشطاء على الفايسبوك أن نوال بنعيسى، حاولت السفر إلى هولندا عبر مطار العروي لكنها فوجئت بمنعها من مغادرةالمغرب، بوعدما أخبرتهم أنها استطاعت السفر قبل أيام لسبتة، أخبروها أن التجراء تم اتخاذه صباح اليوم. " "برلمانية هولندية: المغرب منع نوال بنعيسى من السفر لهولندا والمشاركة في ندوة دولية حول السلام"
"المنشط التلفزي هشام مسرار غادي يزرع الشعر باش ميبقاش قرع من جهة الجبهة، وهادشي طبعا داخل في إطار العمليات التجميلية. البارح مقدم برنامج “كي كنتي وكي وليتي” دار الإشهار لواحد العيادة ودكَو ليه براوات باش ينوض ليه الشعر، وقال أنه ولا كيبان قرع مع الكاميرا. ومؤخرا ولا إقبال كبير بزاف على العمليات التجميلة عند الرجال في هادشي ديال زراعة الشعر، وبداو المغاربة كيتجاوزو وكيولفو أن عادي الواحد يتهلا في راسو، يا بنت يا راجل." "هشام مسرار غادي يدير عملية تجميل باش يولي بوكَوص"
" فحوار ليه مع المجلة الأمريكية “ساينس”، قال جورج جاو، المدير العام ديال المركز الشينوي للمراقبة والوقاية من الأمراض، بللي أكبر خطأ يقدرو يرتكبو الناس فالبلدان اللي منتشر فيها فيروس “كورونا” المستجد هو ما يلبسوش الكمامات، حيت هذ الفيروس كينتقل من خلال الرذاذ اللي طاير فالهوا، ومن شخص لشخص، و”على هذشي خاص ضروري الكمامة، باش نحميو راسنا، ونحميو الناس إلى كنا مقيوسين بالفيروس وماعارفينش”، على حساب هضرتو. وأكد جاو، فالحوار اللي عاودات نشراتو “لو موند”، بللي الحل الوحيد اللي يمكن للدول تديرو باش تقضي على الفيروس هو تعزل جميع المصابين بيه، وبالتالي تتحكم فمصادر العدوى، باش مينتقلش لشخص لآخ، وعلى هذشي، كيوضح جاو بللي فووهان، البلاصة اللي بان فيها الفيروس أول مرة وانتشر منها، حولات ملاعب كبيرة لمستشفيات للعزل، ودارت مستشفيات ميدانية كثيرة، باش تضبط عندها المصابين، وتحد من انتشار الوباء. وكشف مدير مركز الأمراض الشينوي بللي الشينوا دارت استراتيجية خاصة باش تواجه الفيروس، حيت ماستعملات حتى شي دوا خاص ولا “فاكسان” باش تواجهو، و”حاولنا نعزلو كَاع اللي تصابو بالفيروس، وعزلنا معاهم حتى الناس اللي تكونطاكطاو معاهم، ومنعنا كَاع التجمعات، وحتى التنقلات”، كيف قال. واعترف بللي العلماء فالشينوا فاللول مكانوش رادين البال للخطورة ديال “كورونا” وسرعة انتشارو، حيت مكانوش عندهم معطيات كثيرة عليه ومفصلة، حيت كان جديد ويالاه بان، وهذشي علاش تعطلو شوية قبل ما يعلنو على حقيقة هذ الفيروس، ويحذرو السلطات الشينوية خاصة والعالم عامة منو. وقال العالم فمجال الأوبئة بللي الشينوا دابا ولا عندها تخوف من الناس اللي كايجيو من برا وكايجيبو معاهم الفيروس، بحكم أن جميع الناس اللي كتتسجل الأصابة ديالهم دابا كلهم وافدين على الشينوا، وداكشي علاش الشناوا دابا رادين البال معهم. وكيقول بللي العلماء الشينويين سايرين دابا يدرو أبحاث ويطورو فاكسانات وادوية ممكن تخلص البشرية من الفيروس، واللي يقدر يتم الإعلان عليها رسميا فأبريل، لكنها لحد الساعة مازالة قيد التجربة. وانتقد جاو الكلام اللي قال الرئيس الأمريكي دونالد ترامب مللي سمى “كورونا” ب”الفيروس الشينوي”، واكد بللي هذ الفيروس مكايهددش شعب دون غيرو، بل كيهدد الكوكب ديال الأرض كامل، وتسميتو بهذ الإسم ماشي دقيقة" "هادا مفيد لينا بزاف بزاف. مدير مركز الوقاية من الأمراض فالشينوا: خطأ كبير ما تلبسش لماسك وها اش درنا باش ربحنا “كورونا فيروس”"
"“كود” سولات مشاهير وسياسيين وفنانين وإعلاميين ومؤثرين على كيفاش كيدوزو نهارهم فهذ الرمضان الاستثنائي مع كورونا، وعلى رأيهم فقرارت خداتها الحكومة. الممثل جواد السايح كان من محاوري “كود”، وعاود لينا على كيفاش كيدوز رمضان ورايو فالانتاجات التلفزية. كيفاش كتدوز رمضان دابا اللي مسدود علينا؟ هذ العام وداك العام سنتين مختلفتين على قبل، كاينة دابا جايحة كورونا، وكنحاولو نطبقو كَاع اللي وصاتنا بيه الحكومة.. انا الصباح عادي ماكينش شي جديد، من غير اني كنمشي للجامع ماكنبغيش نخرج بزاف حيت مازا ردوها كلها حفاري وولات مخنوقة، مرة مرة كنطل على محالي، ومن مور الفطور كنكَلس فالدار، ماشي بحال قبل كنت نخرج ونشوف الأسرة والأقارب. واش الإجراء اللي اتخذاتو الحكومة مزيان؟ قرارات فمحلها وهوما عارفين شكايديرو، وهذشي خصو يدار فنظري، خصوصا منين كتشوف ان دولة بحال الهند وكتعرف تفاقم وبائي خطير، وحتى حنا وثيرة الحالات كانت ارتفعات عندنا غير بعد عيد الكبير، وهوما دابا خايفين لا نوقعو فنفس الخطأ مع رمضان… شنو رأيك فمنع التراويح؟ الظروف الحالية فرضات اننا نكَلسو فالدار، السخط من القرار كنظم مسالة عادية حيت الناس ولفو التراويح، لكن ماعندنا ما نديرو، الانسان يقد يصلي التراويح فدارو، أما بالنسبة للناس اللي كيشوفو أن الازدحام كاين فالأسواق والزناقي بالنهار وفينما مشيتي، وهنا، حتى إلى كان شي ذنب، غياخدوه ما، ماشي حنا، حنا ما علينا غير الامتثال لهذ القرار، ونثيقو فالحكومة. كيجاوك مسلسلات رمضان؟ الانتاجات هذ العام كثار، كاين واحد مورا واحد ومايمكنش تشوفهوم كاملين، الدراما فنظري ولات غادة مزيان لا فالأولى ولا فدوزيم، كَاع الاعمال فالمستوى وغادة فخط تصاعدي تبارك الله، اما فالكوميديا باقي نفس التعربيز والتخربيق، خصهم يحاولو يحيدو دوك ليسيتكوم حيت صعاب، ونرجعو للسكيتشات، السيتكومات ستيل امريكي ماقدوش عليه حتى الفرنسي وحيدوه، وحنا ماعطيناش فيهم ومازال بنادم يقول “الحموضية”. شنو رأيك فانتقاد إنتاجات حيت “كتسيء لمهنيين”؟ الى دخلنا فهذ المجال ماغايبقاش الابداع ! إلى جات أي هيئة تدعي الأعمال التلفزيونية ماغانساليوش، فميريكان وفرانسا كيكريتيكيو رؤساء دولة ماشي غير محامين وأطباء وشيفور التوبيس، حنا بلاد ديموقراطي وعندنا الفساد فكلشي، ناس مزيانين وخايبين، وإلى جا كل واحد يدعي شي حد على شي عمل هضر على مهنة غيوليو الفنانين يخافو ويديرو حواجز، وهذشي غيشنج الإبداع. شنو الجديد ديالك؟ كاين تيلي فيلم “سالف عذرا”، اللي على حساب التصريحات مؤلفو أحمد ابو عروة عرف نسبة مشاهدة مرتفعة، وكذلك مشارك فمسلسل “سوق الدلالة” اللي باقي ماتعرضش." "رمضان وكونفينمون (الحلقة 18). جواد السايح فحوار مع “كود”: كنكَلس فالدار حيت كازا ولات مخنوقة بقوة الحفاري.. وإلى جا كل مهني يدعي إنتاج فني ماغنساليوش"
"علمت “كود”، أن وكيل الملك بالمحكمة الابتدائية بمدينة وجدة أمر، مؤخرا، بالاستماع إلى طالب تم توقيفه من طرف المصالح الأمنية بإحدى الثانويات ببلدية زايو التابعة للمديرية الإقليمية للتعليم بالناظور، بعد تحديه للأستاذ المراقب ومحاولة غش بهاتف ذكي. ولدى تنقيط الطالب الموقوف، تبين أنه موضوع مذكرة بحث قضائية بسبب تورطه في سوابق الاتجار في المخدرات.. الحاصول جاب الربحة." "جا يدوز الدورة الاستدراكية ديال الباك لقا راسو روشيرشي بالاتجار في المخدرات وها كيفاش حصل"
"بعد الارتفاع الصاروخي في أثمنة المحروقات، وما أعقب ذلك من سخط عارم ونقاش واسع بين المغاربة، أوضح لحسن الداودي، الوزير المنتدب لدى رئيس الحكومة المكلف بالشؤون العامة والحكامة، أن “هاد الارتفاع دولي ماشي غير ف المغرب وأن هادشي غير ظرفي وغادي يفوت”. وجدد الوزير الداودي تأكيده على أن تسقيف أسعار المحروقات جاي جاي، مضيفا بالقول: “السقيف غادي يكون غير على هامش الأرباح وصافي لكن الله يستر يلا اطلع ليك البرميل لـ150. واش التسقيف غادي يحدد ليك الثمن، وراه حتى شي واحد مايبيع ليك بالخسارة”. وبخصوص فين وصل ملف التسقيف، أضاف المسؤول الحكومي، في تصريح لـ”كود”، قائلاً: “رئيس الحكومة كيجمع معطيات أخرى من بعض الوزراء، والملف ديالي فيه غير التسقيف لكن كاين وزاراء آخرين لي مكلفين، ورئيس الحكومة من الفروض خاصو يسالي، وبالنسبة ليا راه قريب”. وفي سياق متصل، ينتظر أن يحل الوزير الداودي يوم غد الإثنين بمجلس النواب للإجابة على أسئلة فريق العدالة والتنمية حول تفعيل توصيات المهمة الاستطلاعية للجنة المالية حول أسعار المحروقات، فيما يساءل المسؤول الحكومي من قبل الاستقلال حول الارتفاع المقلق ديال المحروقات." "المغاربة ساخطين على ارتفاع اثمنة المحروقات.. الوزير الداودي لـ”كود”: الارتفاع دولي وخاص رئيس الحكومة يسالي خدمتو باش نبداو مسطرة التسقيف"
"ما أجمل أن تبيع أغنية مغربية لفنانة شعبية كيحبوها المغاربة لأكبر دولة سياحية فالعالم. هاد ليام فاكبر دولة سياحية في العالم اللي هي فرانسا دايرة واحد الحملة اشهارية فجميع القنوات العمومية والخاصة من “كنال” حتى “ديسكوڤري” لدليل ميشلان الشهير بموسيقى “هادي كذبة باينة” لنجاة عتابو. اختارو ايقاعاتها. نفس التوزيع الموسيقي للي تم اختيارو قبل فالالعاب الاولمبية لندن 2012.  نجاة كانت ديما كتهكم على هادوك اللي كيقدمو ريوسهم فنانة كبار وكيشوفو فيها شوفة فشي شكل باش بدات. هي وصلات العالمية وهما بقاو معروفين عند جيل قديم  اعتابو دخلاتنا حنا كايقاعات وموسيقي للعالمية. هاد الشي تصادف مع النقاش حول الدعم اللي خصصاتو وزارة الثقافة لفنانين وشي رجعو بشعبوية وشي انتاقدو.  ايقاعات “هاي هاي هاي وهادي كذبة باينة” فاشهار اكبر گيد سياحي واقواهم. فالالعاب الاولمبية كاين اكثر من مليار ونص متابع للحفل الافتتاحي. دابا هادي خاص يتعلمو منها الفنانين مزيان. تجربتها تجربة فنانة نجحات بوحدها امنات بمواهبها. الفن طبعا خاصو الدعم. الدولة خاصها تساند ولكن هاد اللغط اللي دار شوه شي وحدين فهاد الفئة. اعتابو ما بكاتش على الاطلال كيف لطيفة رأفت وتسخرات لجهات باش تصفي حسابات لكبار اللي عاشراتهم وكتعرفهم https://www.youtube.com/watch?v=lnPqFq1lIGg&feature=emb_title
رأفت كدافع على المتهم بالاغتصاب سعد لمجرد اللي هو سفير الله ينعلها عادة للاغنية المغربية٫ وكتعتابرو سفير لهاد الاغنية. باش تفهمو عقليتها كيف دايرة. واش كاينة شي فنانة كتعتابر راسها من الرواد دافع على متهم مع حالات العود٬ فقضايا الاغتصاب؟ اييه كاينة لطيفة رأفت " "فرانسا جابت اعتابو باش تنقذ سياحتها زمن كورونا. اعتابو سفيرة فوق العادة ولمجرد سفير الله ينعلها عادة. مع هاد التخربيق على دعم الفنان ونسيتوني من المال العام ووو دار اشهار لاكبر دليل سياحي فالعالم وبايقاعات اغنية هادي كذبة باينة"
"استراتيجية وزارة الصحة فالتعامل مع الوضع بعد انتشار فيروس “كورونا” فالمغرب غادي تتبدل، من بعد ما تم تسجيل 516 لحالة ديال الإصابة بفيروس “كورونا” اليوم فالمغرب، وفات عدد التحليلات اللي كتدار للكشف على الفيروس سقف 2500 حالة، ما بين الإصابات المؤكدة والمستبعدة. محمدي اليوبي، مدير مديرية الأوبئة ومحاربة الأمراض، كان قالد فعرض قدمو على “تداعيات انتشار وباء كورونا وسبل محاصرته” في لجنة القطاعات الانتاجية بمجلس النواب، بللي محاربة الوباء غادي تكون على ثلاث مراحل، مراحل أساسية. وقال بللي إلى تجاوزنا 500 حالة مؤكدة و2000 حالة محتملة، فهذا كيعني أننا دخلنا للمرحلة الثانية لمحاربة هذ الوباء، وفيها الوزارة مغاديش تقتصر على مواجهة الفيروس بشكل اعتيادي، لكن غادي يكون الهدف ديالها هو الحد من انتشارو أساسا، وتقليص عدد الوفيات. دابا الوزارة مغاديش تبقى مركزة على مواجهة الفيروس من خلال الحد من انتشار العدوى بين الأشخاص، لكن غادي تشوف دابا كيفاش تدير تنقص عدد ضحايا الفيروس، وتحبس الانتشار ديالو." "من بعد تسجيل أكثر من 500 حالة.. وزارة الصحة دخلات للمرحلة الثانية لمواجهة “كورونا”"
"هاد النهار نشرنا خبار على فضيحة فبلاد كتحتارم راسها وهي تخصيص دقيقة و25 ثانية فنشرة رئيسية ل”دوزيم” لنشاط ديال الزعيترات اللي عندهم ماضي اجرامي فالمانيا.
اكتشفنا ان “الاولى” قالت ل”دوزيم” ما تعرفيش. عطاتهم 3 دقايق وشي عشرين ثانية. اييه ودارو نفس النشاط اللي قدموه انو عمل خيري لشي جمعية باسمهم. مقدم النشرة دار مقدمة غزلية فالزعيترات بوبكر وعثمان. قاليك “نجوم وابطال يسكون قلوب المغاربة ماشي غير بانجازاتهم بل كذلك في العمل الانساني. النموذج مع الاخوة زعيتر”. اييه طبعا كذوب حقاش لمغاربة ما عمرهم سمعو بهادو حتى شافوهم واحد النهار خداو وسام ملكي.

من بعد شفناهم كيتلاحو فكلشي. وصلات بيهم الوقاحة وصلو حتى للصحرا ودارو ماتش فمنطقة وقضية ما عندهم علاقة بيهادابا هاد الزعيترات اللي قدماتهم قائمة بلعوشي الصحافية الرياضية “نجمان” فالعمل الانساني٬ دارو نشاط غير مرخص به فسيدي يحيى زعير. دارو تجمع فوقت ما مسموحش بيه التجمع وفق حالة الطوارئ الصحية بسباب الجايحة كورونا٬ ثم بيناتهم الاولى فالفيديو اللي فهاد المقال٬ كيتشبهو بسيدنا. اييه كيوزعو الگفاف وكيجيبو ناس فقرا كيقولو بلا بيهم كنا ضعنا وعاونو ولادنا وووو

هاد النشاط قالو داروه مع شي جمعية هولندية. ما كنعرفوهاش وما كنعرفوش منين جابو لفلوس٬ بحال فلوس ابو زعيتر واش كلها من الرياضة. حقاش لمغاربة ما عندهمش بيهم شي معرفة بيهم المشكلة لكبيرة ان قنوات القطب العمومي كتبيض تاريخ وحدين عندهم ماضي اجرامي. السلطات كتفرج فنشاط غير مرخص وفتجمع مخالف للقانون اللي كيتطبق على كاع لمغاربة هاد ليام. هادو غير فنشرات الاولى ودوزيم عطاوهم 4 دقايق و45 ثانية. بلا قنوات اخرى. هادو غير جوج قنوات ديال الدولة. تغطية لنشاط غير مرخص" "كيفاش حباسة فالمانيا ولاو “نجوم” التلفزيون والعمل الاحساني فنشاط غير مرخص وممنوع زمن الجايحة. الزعيترات ولاو كيفرقو الگفة بحال سيدنا. صافي سدات مادام"
"في الوقت لي المحكمة في باريس رجعات التهمة لسعد لمجرد وتبثت عليه قضية الاغتصاب مازال الفنان المغربي داير راسو ما مسوقش للوضع. سعد دار لقاء صحافي مؤخرا وقال “خاصنا نعطيو أهمية لحياتنا ونتمتعو بكل دقيقة بعيدا على المشاكل” الحاجة لي تبارطاجات بزاف في صفحات انستكَرام. سعد باقي غارق في قضاياه في فرنسا ولكن رغم ذلك عايش الحياة وكيطلق أعمال فنية ناجحة اخرها أغنية “اسف حبيبي” مع ا لي ضربات أرقام كبيرة ومازال طالعة في الطوندونس. https://www.instagram.com/p/B9j_SXSJx6M/?igshid=6kejcs9tvxm0" "سعد لمجرد داير فيها مامتابع باغتصاب ماوالو: خاصنا نعطيو أهمية لحياتنا ونتمتعو بكل دقيقة بعيدا على المشاكل-فيديو"
"ينتظر أن يحقق الاقتصاد الوطني انخفاضا يقدر بـ13,8٪، خلال الفصل الثاني من 2020، عوض 0,1+٪ في الفصل السابق وذلك بالموازاة مع تراجع الأنشطة الفلاحية بنسبة 6,1٪، وتقلص القيمة المضافة دون الفلاحة ب 14,4٪، حسب التغير السنوي. وحسب موجز الظرفية الاقتصادية خلال الفصل الثاني من 2020، الذي أصدرته المندوبية السامية للتخطيط، فإنه من المتوقع أن تشهد الأنشطة غير الفلاحية انخفاضا يناهز 4,1٪، خلال الفصل الثالث من 2020، موازاة مع انتعاش الأنشطة التجارية والنقل والصناعات التحويلية، فيما ستواصل القيمة المضافة الفلاحية تراجعها ب 5,9٪. وعلى العموم، أوضحت المندوبية السامية للتخطيط، أنه يتوقع أن يتقلص الاقتصاد الوطني بنسبة 4,6٪، عوض 2,4+٪ خلال الفصل الثالث من 2019." "مندوبية التخطيط: الاقتصاد الوطني غادي ينخفض بنسبة 13,8 فالمائة فالفصل الثاني من 2020"
"“كود” سولات مشاهير وسياسيين وفنانين ومؤثرين وإعلاميين، على كيفاش كيدوزو نهارهم فهذ الرمضان الاستثنائي مع كورونا، وعلى رأيهم فقرارت خداتها الحكومة. الفنان سعيد موسكير كان من المحاورين، وها آش عاود لـ“كود”: كيفاش كتدوز رمضان دابا اللي مسدود علينا؟ كنفطرو ومانخرجوش، كنبقاو فديورنا ونصليو فديورنا، وأنا وليت نشد النوبة فاغسيل الماعن مع مراتي، وكنبقى فالدار بزز مني، ونتبعو الحلقات ديال المسلسلات وشنو واقع فالتلفزة باش يدوز الوقت. واش الإجراء اللي اتخذاتو الحكومة مزيان؟ بهذ القرار بينو أنهم خايفين علينا، ولكن واش يخافو علينا غير بالليل؟ وفالنهار الناس خارجين والطوبيسات والمساجد عامرين، وعاد كاين اللي كيتمعشو غير بالليل فرمضان، بحال القهاوي وغيرها، ولكن الله يجازيهم بيخير بهذ القرار إلى خايفين على صحة المواطن، بالحق كنظن من الأفضل يسرحونا شوية يخليوها حتى ل11 ديال الليل باش الناس يتروجو، واخا يديروها غير ف10 أيام اللخرة ديال رمضان. شنو رأيك فمنع التراويح؟ رجع لينا الحنين لصلاة التراويح فالمساجد وصوت الامام والقرآن، ولكن ماشي مشكل، كيمكن للناس تصلي فالدار، انا هذي عامين كنصلي بعائلتي ولومبيونس كتكون زوينة، ومادام الحكومة دارت هذ القرار خاص نتقيدو بيه، والناس اللي كيخرجو يحتجو من حقهم غير خاص الاحتجاج يكون فإطار القانون، وحنا الحمد لله دولة ديمقراطية، ومابغيناش الفوضى. كاين اللي باغي يفطر بالعلالي، نت معاهم ولا ضدهم؟ هذي ماشي حرية هذي ضصارة، بغيتي تفطر فطر فداركم ماغيحبسك حد، لاش غاتخرج تفطر قدامي وانا صايم؟ كول وتاحد مايقليك شي حاجة داكشي بينك وبين الله، لذلك كيخص يكون الاحترام، سبقلي خدمت فاوروبا مع نصارى وفرمضان ماكيقدوش ياكلو قدامي حيت انا صايم، هذشي كينطبق حتى على المدير اللي كان كياكل او كيكمي أو كيشرب قهوة بعيد عليك، احتراما ليك وللديانة ديالك. كيجاوك مسلسلات رمضان؟ كنتفرجو فيهم، كيجيو مع الحريرة والشباكية فمايمكنش مانشوفوهمش، وحنا تعودنا على هذشي كل رمضان، بحال الى ساحرين لينا، القنوات كاينة بالآلاف والمغاربة كيفضلو القنوات ديالهم مع الفطور، وانا إنتاجاتنا شخصيا كيعجبوني، ودابا وصلنا لمرحلة ولاو القصص زوينين والسيناريو فالمستوى والتصوير واعر والأداء مزيان، 80 فالمية مزيانين، وديما القنوات المغربية كتحقق نسبة عالية ديال لوديونس فرمضان مع الفطور. هضر لينا على الجديد ديالك؟ كنشتغل فشركة البروديكسيون “موسكير إيفانت”، وولينا نشدو الإشهار، وكنتلقاو عروض بزاف فهذ الباب، اما على المستوى الفني كنحضر لجوج كليبات، وكاينين اغاني كيخرجو شوية بشوية، صحيح أني غبرت لكن موجود وغيكون قريبا الجديد ديالي." "رمضان وكونفينمون (الحلقة 11).. سعيد موسكير فحوار مع “كود”: الدولة خايفة على صحتنا لكن كاينين اللي تضررو من الحجر فالليل.. وبغيتي تفطر فطر فداركم ماغيحبسك حد"
"البارح كان عيد ميلاد ديال الممثل التركي مراد يلدريم لي مشهور عند المغاربة بشخصية “أمير” في فيلم “عاصي”، ومراتو المغربية ايمان الباني فاجأتو وسط تقديم حلقة برنامج ديالو.  يلدريم كان كيصور برنامج “من سيربح المليون”، باللغة التركية قبل ما تدخل هي والحلوة، والجمهور بدا كيصفق.  ونشرت إيمان، فيديو من الاحتفال وكتبات عليها: “عيد ميلاد سعيد.. حبيبي و نور عيني.. وبسمة حياتي.. كل عام وانت الأروع و الأنجح.. كل عام وأنت الفرحة التي تسكن قلبي والشمعة التي تضيء ليالي”.  " "المغربية إيمان الباني فاجآت راجلها التركي في عيد ميلادو – صور وفيديو"
"أقدم عشرات الطلبة بالمركب الجامعي ظهر المهراز بمدينة فاس، عصر اليوم الخميس، على “احتجاز” سيارة تابعة للجماعة الحضرية، التي يدبر شؤونها حزب العدالة والتنمية بأغلبية ساحقة، في الوقت الذي يشكو فيه الطلبة من أزمة النقل. وجاءت محاصرة السيارة، التابعة للجماعة الحضرية بفاس، على خلفية ما اعتبره الطلبة استغلال سيارة الدولة من قبل مسؤول جماعي في نقل إبنته إلى الكلية بشكل يومي، فيما لم يتم التعرف على صاحب السيارة، الذي يبدو أنه يترأس مصلحة داخل جماعة إدريس الأزمي الإدريسي.   " "بالصور. طلبة حاصرو سيارة تابعة لجماعة فاس يستغلها مسؤول جماعي في نقل إبنته إلى الكلية"
"الممثل المغربي الفرنسي سعيد التغماوي لي كان مثل في فيلم “علي زاوا” الشهير من إخراج نبيل عيوش، أنه يخرج كتاب غادي يدوي فيه على حياتو الشخصية والمهنية. سعيد التغماوي قدر يرسم طريق مزيانة في السينما وشارك في العديد من الأعمال الهوليودية إلى جانب كبار الأسماء الأمريكية في التمثيل، وكان ديما حريص باش يقدم صورة زوينة على المغرب سواء في السياحة ولا الثقافة. الممثل كيتابعوه كثر من نص مليون شخص على حسابو في انستكَرام وديما متحفظ على حياتو الخاصة وكيشارك غير ما يخص الرياضة والحب ديالو للطوموبيلات." "سعيد التغماوي غادي يخرج كتاب على حياتو"
"وحيد خاليلوزبتش، مدرب المنتخب الوطني مازال معارفش ٱش باغي منذ تعيينه ناخبا وطنيا هادي شهر ونصف. الشيء الوحيد، لي كايعرف يدير هاد المدرب هو انتقاد عمل الفترة السابقة، لأنه في كل مرة كيقول أنه في طور البناء ومازال خاص تصحح بزاف ديال الحوايج وأكثر من ذلك أنه مازال كيقلب على لعابة جداد، بحالا زعما منين جا لقا المنتخب رايب ما فيه والو، والعكس هو الصحيح. بينما المنتخب الوطني كان خاصو تغييرات بسيطة بحال يلقا لي يعوض مبارك بوصوفة وكريم الأحمدي والمهدي بنعطية لي اعتزلوا اللعب مع المنتخب. وبدل ما يحافظ على هاديك الروح لي كانت عند المنتخب المغربي وهاديك لاگريسيفيتي منين كانت كاتضيع الكرة، ولينا شايفين منتخب تائه ولاعبين تخربق ليهم اللعب بعد التغييرات في التاكتيك والتمركز. هادشي خاصو يعرفو المدرب البوسني خاليلوزيتش رآه مقبطش منتخب رايب، رآه دخل على مجموعة كسبت قلوب الملايين في المونديال ودارت مشكل كبير لإسبانبا والبرتغال في روسيا، وأكثر من ذلك كان مستوى اللعابة مزيان في كأس إفريقيا في مصر لولا اخطاء المدرب هيرفي رونار فماتش بنين، لأنه كان عارف راسو غادي يمشي. خاليلوزيتش ارجع مختص في التصريحات لي كتخلق الجدل، البارح صرح مرة أخرى أن المنتخب المغربي خاصنا نصبرو عليه، يعني ما تكلموش معايا على أي لقب أو كاليفيكاسيون للمونديال. وأكثر من ذلك أكد بلي اللاعبين ناقصهم الفيزيك وجبد إسماعيل الحداد، ووليد الكرتي لي گال عليه أنه خاصو يطيح البوا على الأقل ثلاثة ديال الكيلوات. إلا كان هادشي صحيح ومقتنع بيه، علاش عيط ليهم للمنتخب الأول من الأصل، وهما محسوبين على المنتخب المحلي، لي كايتسناه ماتش صعيب كونتر الجزائر في الإقصائيات المؤهلة إلى نهائيات كأس إفريقيا للمحليين. هادي قمة التناقض فاش جا گال بالحرف إنه كيستغرب عدم توفر المنتخب الوطني على لاعبين من البطولة وفراقي كثار بحال الوداد والرجاء البيضاويين وحسنية أكادير ونهضة بركان لعبوا المسابقات الإفريقية ووصلو للفينال وفيهم لي ربح لاكوب، ودابا كيگول انهم يعانون من اللياقة البدنية، ما فهمناش واش لي عندو مشكل فالفيزيك غادي يمشي بعيد فالكومبيتسيون افريكان. باختصار، هادوا لي ماعجبوهش علاش معيط ليهم وحارم عموتة منهم، هو باغيهم واربح بيهم بوركينافاسو والنيجر. المدرب خاليلوزيتش، لي قلب المنتخب رأسا على عقب، نوض فضيحة على وليد الكرتي ودابا كيگوا في حقه لعاب مزيان ولكن خاصو يطيح الوزن، اش من وزن زائد عندو، الوزن عندو زايد في سوق. النقص عندك في سوء تقديرك لمستوى المنتخب المغربي بلا ما تحاول تقنع المغاربة بشي حاجة ما كايناش. المغاربة مقتنع بأن الخدمة لي دار رونار ما كانتش كاملة خايبة صحيح أنه أخطأ فشي حوايج منين تصاحب مع بعض اللعابة والسماسرية، ولكن كيف ما كان خلا المنتخب واقف خاصو روتوشات أوصافي. الكرة عند رئيس الجامعة فوزي لقجع، لي خاص يجبد ليه ودنين هاد المدرب شوية باش يركز في خدمتو لأننا لسنا في حاجة مثل هذه التصريحات التي كضر المنتخب المغربي أكثر ما تنفعو. أما التغييرات لي دار بالمنتخب بان وراها شي حاجة أخرى ما شي رياضية وفنية لان لو كان هادشي صحيح كون أكدت الفعالية ديالها فهاد الماتشات لي دازو. خاص غير لي يفهم ويستوعب." "خاليلوزيتش جبد النحل على راسو: المحليون عندهم النقص فالفيزيك والكرتي خاصو يطيح البوا.. واش هاد المدرب قبط منتخب رايب"
"اللي ما عارفينوش الناس، أن هادي ماشي المرة الأولى اللي غادي يعيشو لمغاربة على وقع التوقيت الصيفي طيلة السنة، ولكن سبقاتها مرات آخرين. لمغاربة عندهم قصة طوييلة معا «ساعة النحس»، من اليامات الجنرال ليوطي، مرورا بعام البون وحرب الصحرا، وصولا إلى سياسة التقويم الهيكلي… ثم العثماني. كود غادا ترجع بيكم اللور، باش تعاود ليكم القصة من اللول، وطبعا بلا زواق. " "ساعة النحس بالفيديو. گود غادا ترجع بيكم اللور باش تعاود ليكم القصة ديال الساعة الصيفية فالمغرب من اللول وبلا زواق"
"علمت “كود” أن مديرية علم الأوبئة بوزارة الصحة بصدد إعداد دراسة علمية ميدانية بخصوص تحسن الوضعية الوبائية بالمغرب. الدراسة غادي دار على فرضيات أهمها مناعة القطيع أي الفيروس مادا والو من المغاربة واخا يتنشر ماسببش أعراض، وفرضية المضادات الجسمانية، وفرضية أن زمرة الفيروس أقل ضراوة أي مبقاش خطير. وأوضح ذات المصدر :”نتائج دراسة التحليلات (تيست) لي شرات الدولة غايتستعملو ف تحليل المعطيات إضافة الى دراسة مضادات الأجسام عند الأشخاص لي مفيهومش حالة مرضية وحملو الفيروس، باش تخرج مديرية الأوبئة بخلاصات للتحقق من الفرضية”. يشار إلى أن المعطيات الحكومية تشير إلى وجود تحكم في الوضعية الوبائية، بحيث أنه عندو غير 10 حالات حرجة، ونسبة الاصابة وصلت لـ0،03 وهي نسبة قليلة بزاف. ومعدل التعافي أكثر من 83 في المائة. وحسب عرض لوزير الصحة بمجلس النواب يوم أمس، والذي تلاه وزير الشغل نيابة عنه، فإن هناك تراجع لعدد الوفيات على مدى عدة أسابيع (حيث استقر بين 0 و2 حالات يوميا). وقال الوزير إن “المملكة بذلك تتوفر على أحد أدنى معدلات الوفيات على الصعيد العالمي، بنسبة 2,17 %، بعد أن كان قد بلغ 4,2% في 24 أبريل الماضي، في حين يتجاوز معدل الشفاء 80 %، وهو ما يُعزى إلى حقن المرضى بمجرد وصولهم إلى المستشفيات بمادة “إينوكسبارين” التي تقوم بتمييع الدم ولا تسمح بِتخثّره في الشرايين، وكذا إلى التكفل بحالاتCOVID-19 (ابتداء من 23 مارس 2020) باستعمال دواء الكلوروكين”. اسبانيا كانت دارت دراسة ف ماي كتقول فيه بلي 5 في المائة لي تصابو بالفيروس، أي 200 الف شخص تقريبا بناو اجسام مضادة، يعني خلقو مضادات للفيروس." "خاص.. مديرية الأوبئة خدامة على دراسة علمية على كيفاش المغرب قدر يسيطر على كورونا.. وها الفرضيات لي كاينا لحد الان"
"علمت “كود” أن برنامج “واش حنا هما حنا” اللي غادية تقدمو “دوزيم” قريبا طلع برنامج قديم ومخطوط عند القناة هادي اكثر من خمس سنين. هذا ما أكده صاحب الفكرة الصحافي القافز ادريس بناني ل”كود”. ماشي غير هاد الشي بل أكد ان القناة تتوفر على حلقة بيلوط. يعني ان هاد المشروع كان 3 سنين قبل ما يبيعو منتج مصري ل”ام بي سي” واسمه “الصدمة” هاد المصري اللي قال غادي يدعي “دوزيم” كان باغي يصورو فالمغرب وفشل ودابا ناض يحيح" "صاحب فكرة “واش هما حنا” ل”كود”: حطينا المشروع ف2013 ل”دوزيم” والصدمة ما بان حتى 2016"
"أفادت مصادر محلية، لـ”كود”، أن السلطات المحلية بمدينة طنجة، داهمت أمس الجمعة، محل للتدليل يتواجد بمنطقة “بلاص موزار”، قبل أن يتم توقيفه صاحبه من أجل خرق حالة الطوارئ الصحية. وكشفت مصادر “كود”، أن السلطات المحلية عملت على إغلاق المحل المذكور بشكل مؤقت، في انتظار اتخاذ التدابير الجاري بها العمل، مشيرة إلى أن صاحب المحل ضبط يفتح ملحه، علما أن السلطات المختصة كانت قد منعت استمرار العمل بالنسبة لهذا النوع من النشاط.  " "اقتحام محل ديال المساج فطنجة ومتابعة مولاه ب”خرق حالة الطوارئ الصحية”"
"حصلت “كود” على نسخة من ترشيح أول مرشح ديال المنسق العام للشبيبة السنبلة. هاد ترشيح جا على غفلة وممكن يهز كاع الخطة لي دايرها اوزين في الشبيبة . مصدر ديال “كود” قال ان المرشح لي سميتو محمد سحنون لي كان يتحرك في لائحة التغيير كيحظى بدعم الاقاليم الجنوبية والريف اقليمي الحسيمة والناظور وممكن يخلق المفاجأة بحيث عندو امتداد في الأقاليم الشمالية. " "أول ترشيح ديال المنسق العام للشبيبة الحركية.. ومكاينش توافق على اسم واحد"
"مسربا شريط فيديو السكيرج المسيء للعائلة الملكية هبطو للبنيقة. مصدر مطلع أكد، لـ “كود”، أن وكيل الملك لدى ابتدائية طنجة أمر، أمس الأحد، بإيداع الشابين اللذين قاما بتصوير الفيديو الذي ظهر فيه الكوميدي البشير السكيرج يسيء للعائلة الملكية وتسريبه لمواقع التواصل الاجتماعي، سجن المحلي بالمدينة، في انتظار استكمال مراحل التحقيق حول ما نسب إليهما من تهم. وأحيل كل من عصام، البالغ من العمر 21 سنة والمتحدر من الرشيدية، وخالد، الذي كان يقيم في إسبانيا، بعد إنهاء مصلحة الشرطة القضائية بولاية أمن المدينة الاستماع إليهما في محضر رسمي وأخذ أقوالهما بخصوص الاتهامات التي وجهها لهما السكيرج، الذي سبق للمحققين أن استمعوا لروايته بعد فترة قصيرة من تسريب الفيديو." "اللي صورو الفيديو اللي بان فيه السكيرج كيسيء للعائلة الملكية هبطوهم للبنيقة"
"مات اليوم السيناريست المغربي حسن لوطفي بشكل مفاجئ بعدما جاتو أزمة قلبية وهو عندو 58 عام. حسن لوطفي واخة ما مشهورش، ولكن الأعمال ديالو مشهورة من بينها سلسلة “دار الورثة” لي مثل فيها الممثل الكبير عبد الجبار لوزير. والمعروف على الراحل أنه كيخدم أغلب الأوقات في الأعمال المراكشية وخصوصا مع المخرج عبد الله فركوس، بحال “ولد مو”، والماكينة”، وخدم حتى في بعض الأعمال المصرية." "السيناريست حسن لوطفي مات بسكتة قلبية"
"  “واش القيادي في حزب الاصالة والمعاصرة عبد اللطيف وهبي، لي نوض الحرب مع حكيم (الاسم الحقيق هو عبد الحاكم ) بنشماش الامين العام للحزب، دار صفقة مع الاخير وتفاهمو؟”، هادشي لي كيتروج فالكواليس داخل البام حسب مصدر قيادي لـ”كود”. حسب مصدر مطلع، فإن لجنة الوساطة التي يقودها احمد اخشيشن، رئيس جهة مراكش تنسيف، عقدت اجتماعا مع بنشماش بحضور وهبي وفاطمة الزهراء المنصوري، والبرلماني بنسعيد، حيث تم التوافق “على أن تعود حقيبة امين المال لعبد اللطيف وهبي مكان المحرشي لي كيترأس جمعية رؤساء الجماعات”. “كود” اتصلت بحكيم بنشماش وعبد اللطيف وهبي والعربي المحرشي وحسن بنعدي، لكن لا احد رد، واغلب هواتفهم مغلقة، وذلك قبل ساعات من “يوم الحسم في الخلافات” أي يوم السبت 5 يناير الجاري. مصادر “كود” لم تستبعد هذه الصفقة، لكن “كولشي غايبان فصباح يوم السبت لي غايكون فيه اجتماع ثنائي بين المكتب الفيدرالي والمكتب السياسي، دبا كاينا مشاكل اكيد غادي تفك هادشي باين” يوضح مصدر كود.
وأوضح مصدر “كود” أن “أعضاء المكتب السياسي لحزب الأصالة والمعاصرة مفراسوهمش واش كاينا شي صفقة بين بنشماش ووهبي ولا لا”. وتابع “دبا الى عطاو لوهبي امين المال فهادشي عادي حيث ميمكنش وهبي يرجع يكون رئيس الفريق حيث عندو مشاكل مع البرلمانيين د الحزب”، مضيفا :” اما المنصوري غالبا غاتبقا رئيسة المجلس الوطني”. وشدد المصدر أن “المكتب الفيدرالي هو كولشي دبا فالبام حيث المكتب الفيدرالي هو لي كيحدد البرلمانيين لي غايترشحو وكيحدد الامور التنظيمية من تجديد المكاتب وكولشي، أما المكتب السياسي مهمتو باينا هي بلورة التصور العام والاستراتيجية”." "واش وهبي دار صفقة مع بنشماش باش يطوي الخلافات؟.. قيادي يحكي لـ”كود” كواليس لجنة الوساطة"
"هاد المصريين عندهم الزواج والطلاق بحال السلامو عليكوم. المغني محمد رشاد فركش العرس ديالو من الإعلامية مي حلمي ساعتين من بعد زواج حيت تقل هو ومراتو.  السيدة كانت لابسة كسوة العرس، وهو داير كرافاطة، وفي لحظة كعية لغاو كلشي، وكل واحد مشا في طريق. الخبر داير بوم في مصر، وكلشي كيسول ويعيط وباغي يعرف شنو واقع، لكن العرسان حلفو ميقولو أصل المشكل، وطالبوا باحترام الخصوصية ديالهم." "المصريين عندهم الزواج والطلاق بحال السلامو عليكوم. محمد رشاد عصباتو مراتو فركش العرس ساعتين قبل الزواج"
"المحكمة في الإمارات ضربات آسيوي بالسجن 10 سنين بتهمة القتل بعدما تعدى على الوالدة ديالو وضربها وحرقها حتى خرجات روحها وهادشي بمساعدة مراتو. الابن لي عندو 28 عام هرس المو ضلوعها وتسبب ليه في حروق وعما ليها العينين بلا رحمة بلا شفقة. المسخوط ارتكب الجريمة بدم بارد، وغير جيران لي شافو الجثة في حالة صعيبة وملي عيطو البوليس لقاو راها مقتولة." "مسخوط الوالدين.. شاب قتل والدة ديالو بعد تعذيبها وهادشي بمساعدة مراتو"
"عرفات “كود” من مصدر مطلع على تفاصيل ملف الملايرية ال12، المتابعين بتهم كتتعلق بالسكر العلني واستهلاك المخدرات وإحداث الضوضاء، أن الجيران قررو يديرو تنازل ليهم كاملين. هذ القرار اللي تاخدوه الجيران، جا بعدما واعدوهم الملايرية باش هذشي عمرو يتكرر، وخواو لابارتومون (على شكل فيلا صغيرة) اللي كانو كايديرو فيها الجلسات الليلية، وكيصدعو من خلالها الناس اللي فالموبل خصوصا، واللوتيسمون بشكل عام. لكن واخا الجيران قررو يتنازلو للملايرية إلا أن تهم أخرى غتبقى ملاحقاهم، على رأسها تهمة استهلاك المخدرات الصلبة. وجميع الملايرية متابعين فهذ الملف فحالة سراح، باستثناء مول لابارتومون اللي سميتو (حمزة. ش)، اللي لقاو عندو فدارو القراعي دالشراب فالدار، وتبين انه قديم فهذشي ديال تنظيم السهرات الليلية، بالإضافة لأنه متورط فآفير ديال ابتزاز واحد الملايري، بعدما كان صورو مع شي بنت، وسل منو 180 مليون، وتسبب ليه فالطلاق مع مرتو." "لافير ديال ملايريا فيلا طريق أزمور.. الجيران قررو يديرو التنازل على الشكاية"
"أحالت الضابطة القضائية بمدينة أكادير، أمس الجمعة، واحد المقدم كيخدم فإحدى المناطق اللّي تابعة لاشتوكة آيت باها، على أنظار وكيل الملك لدى المحكمة الابتدائية بعاصمة سوس. هاد المقدم القروي كانت اتهماتو واحد البنت قاصر فعمرها شي 17 سنة بالترحش. وجاء توقيف هاد المقدم، حسب مصادر “كود”، بناءً على طلب النجدة اللي تقدمات بيه البنت بعدما دخل المتهم فشي خلاف بحي الهدى، مشيرة إلى أن النيابة العامة قررت باش تابع هاد المقدم فحالة اعتقال احتياطي، في انتظار الشروع في محاكمته بالمنسوب إليه." "التحرش خرج على مقدم وصيفطو لبنيقة وها فين"
"العيالات الحاملات كيكون ممنوع عليهم يشربو الخمر أو يكميو كارو والحشيش، وحاليا كشفات دراسة جديدة أن إلى كان الراجل كيكمي الحشيش مرة في السيمانة يقدر يعرض حياتها وحياة الجنين للخطر ويطيح ليها. الدراسة لي نشراتها صحيفة “ديلي ميل البريطانية” اكدات أن الرجال لي مبليين بالحشيش خاص يحاولو يكميو أقل ملي تكون رفيقتهم حاملة باش الجنين يبقى في بلاصتو، لأن الحشيش والماريخوانا كيأثرو على الخصوبة ديال النساء وحتى عند الرجال بـ40 في المائة. وأكد العلماء أن المكونات لي كاينة فالحشيش مزيانة باش تعالج اضطرابات نوبات الصرع، وحتى مرضى الكونصير لي كيتعالج بحصص الشيميو، وقالو أن هاد الناس ملي كيكميو الحشيش كيتكالماو وماكتبقاش كتجيهم الردة وكتحسن الشهية ديالهم. وحذرات الكلية الأمريكية ديال أمراض النساء أن الحشيش كيأثر مباشرة على نمو دماغ الطفل، وقالت ان لي بغات تحمل تقطع الحشيش هو الأول." "دراسة: الرجال لي كيكميو الحشيش كيعرضو عيالاتهم الحاملات للاجهاض"
"كشف محمد المسعودي، دفاع الصحافي المعتقل، سليمان الريسوني، والمضرب عن الطعام، أنه مشا يشوفو اليوم فالحبس وإدارة السجن ماخلاتوش، حيت حالتو الصحية ماكتسمحش. وقال المسعودي، فتدوينة ليه على “فيسبوك”: “جينا باش نشوفو سليمان وقالو لينا أن حالتو الصحية ماغتسمحش، تسنينا ساعتين بلا نفع”. https://m.facebook.com/story.php?story_fbid=4079323675514824&id=100003116952019 واليوم وصل الريسوني لليوم 78 ديال الإضراب عن الطعام، وحالتو الصحية تدهورات بزاف حتى مابقاش يقدر يحضر لمحاكمتو. ومتابع الريسوني فحالة اعتقال احتياطي لأزيد من عام بتهم الاحتجاز وهتك العرض بالعنف." "دفاع الريسوني: جينا نشوفوه اليوم وقالونا وضعو الصحي لا يسمح – تدوينة"
"أعلنت رئاسة النيابة العامة أن النيابات العامة بمحاكم المملكة تابعت منذ دخول المرسوم بقانون حالة الطوارئ الصحية حيز التنفيذ إلى غاية اليوم الجمعة على الساعة الرابعة زوالا، ما مجموعه 25857 شخصا قاموا بخرق حالة الطوارئ الصحية. وحسب بلاغ لرئاسة النيابة العامة، توصلات بيه “كود”، فإن من بين هاد الناس اللّي خرقو حالة الطوارئ، هناك 1566 شخصا أحيلوا على المحكمة في حالة اعتقال. وقد توبع 2593 شخصا من مجموع الأشخاص المشار إليهم أعلاه من أجل عدم ارتداء الكمامة الواقية . ويتوزع الأشخاص المتابعون على خلفية خرق حالة الطوارئ الصحية على الشكل التالي: الرشداء: 25203 شخصا؛ القاصرون: 654 شخصا؛ ومن حيث جنس الأشخاص المتابعين: *الذكور: 25068؛ * الإناث: 789." "ها شحال خرقو حالة الطوارئ: 25857 و1566 تعرض على القضاء"
"“كود” دارت حوار حصري مع القايدة “حُورِيَة”، قائدة الملحقة الإدارية 7 بآسفي، قدمت جزءا من تاريخها الحافل بالعطاء الناتج عن بساطتها في الكلام وتطبيق القانون بشكل سلس، وصل إلى كل قلوب المغاربة عبر العالم. القايدة حورية تعتبر من بين الشخصيات الأكثيرا تأثيرا عند المغاربة في زمن “كورونا”، وأظهرت نجاعتها وبينات على أن رجل السلطة كيبقى حتى هو مواطن وكيحس بمعاناة الجميع، وبينات القايدة حورية على أن رجال السلطة عبر ربوع المملكة دايرين اكثر من جهدهوم خلال فترة حالة الطوارئ الصحية، رغم كل ما يتعرضون له بين الفينة والأخرى.  “كود”: خلقتي الحدث خلال الحملات التي تقومين بها خلال فترة حالة الطوارئ الصحية من خلال الجرأة في الكلام وخطابة المخالفين ، المغاربة بغاو يعرفو شكون هي القايدة حورية؟ القايدة حورية: القايدة حورية هي حورية بلسيق، تزاديت وكبرت في أسرة بسيطة وقريت في كازا، ومني تاحت لي الفرصة نقدم راسي، ماغنساش ندوي على الوالد والوالدة لي تعلمت منهم الحب والاحترام والمثابرة  والصبر والتفاؤل، عاونوني بتوفيق من الله تعالى باش ناخد الدكتوراه في الحقوق  تخصص قانون عام بجامعة الحسن الثاني عين الشق عام 2000. في 2006 غادي يوفقني الله تعالى باش نجح في امتحان ولوج السلك العادي لرجال السلطة، وحصل لي الشرف باش نكون مع أول فوج نسائي لي هو الفوج 43، دوزنا عامين بالمعهد الملكي للإدارة الترابية بقنيطرة، وفي هاد المدرسة العتيدة كباقي الزميلات والزملاء استفدت من دروس في التدريب العسكري وفي نفس الفترة استفدت من دروس نظرية وتطبيقية في مختلف العلوم ومناهج التسيير والتأطير وتدبير المجال وكان التخرج ديالي بعد اجتياز امتحان نهائي خديت فيه ماستر في الإدارة الترابية عام 2008. وبعد التخرج تم تكليفي كمعظم نساء السلطة بتسيير ملحقات إدارية، البداية كانت في مدينة المحمدية، وخدمت مع ثلاثة ديال العمال وما غنساش المساندة والتتبع وتصحيح الاختلالات من طرفهم وبطبيعة الحال كنشكر جميع الرؤساء المباشرين لي كانوا قدوة لي في نكران الذات والتضحية في سبيل خدمة الوطن والمواطنين. المسيرة استمرت بعد الحركة الانتقالية عام 2013 خدمت في الدار البيضاء بالملحقة 41 بلفدير، وفي عام 2016 غنتنقل لمدينة أسفي على رأس الملحقة الإدارية السابعة.  “كود”: كيفاش دوزتي الصورة الايجابية التي رسمت عليك عند المغاربة منذ الجائحة وماذا غيرت فيك؟ القيايدة حرية: أولا كنشكر الله تعالى على هاذ الصورة الايجابية، كيفاش دوزتها؟ بالطريقة لي تندوز بها جميع المهام اليومية ديال نساء ورجال السلطة، الخدمة ديالنا ما فيهاش المجال للسلوكات التلقائية والعشوائية، عدنا مرجعية وهي الخطاب الملكي السامي ديال 12 أكتوبر 1999. يلا رجعتي للخطاب المولوي غتلق التصور الجديد للإدارة الترابية، ولا تبعتي الخطوات المرسومة بدقة غتلقا راسك كترسم بسهولة هاذ الصورة الايجابية: الاحتكاك المباشر بالمواطنين، ملامسة ميدانية لمشاكلهم في عين المكان، اشراكهم في إيجاد الحلول المناسبة والملائمة والنتيجة بطبيعة الحال هي كسب ثقة المواطن خاصة مني تتسمع ليه مزيان ، وتدوي معاه بلغة بسيطة وتتقاسم معاه مشاعر الفرح والحزن وما تتبخلش عليه بالنصيحة والتأطير وتتكون صريح وواقعي معاه. ورجل السلطة إنسان في المقام الأول في كل يوم تيدرب راسو على ضبط النفس وتقبل الاختلاف وتجنب القرارات الاندفاعية والانضباط والاستشارة والالتزام بالقانون ، وبطبيعة الحال سعادتي هي السعادة لي تيحس بها أي رجل سلطة مني تيوفقو الله تعالى باش يساهم ولو بالقليل في تحسين أوضاع المواطنين وفي تنمية البلاد ديالنا.  “كود”: هاد الشهرة واش اعطاتك دفعة جديدة وطاقة ايجابية للعمل أكثر خدمة لوطنك وبلادك؟ القايدة حورية: حورية بحالها بحال جميع نساء ورجال السلطة محور التفكير اليومي هو خدمة المواطن ، وحتى مني خديت الميكروفون باش نساهم كباقي الزميلات و الزملاء في تنزيل اجراءات حالة الطوارئ الصحية انطلقت من نفسي، الاقتراحات لي اقترحت على الساكنة ديال الاحياء باش يبقاو في الدار ويحميو ريوسهم وحبابهم من خطورة هذا الوباء العالمي كنطبقها في حياتي اليومية حيث الجسم كيتكون من جسد وعقل وروح وخص كل جزء ياخد حقو من الرعاية والاهتمام ضروري من النظافة والتعلم والقراءة والتأمل والرياضة والمرح، هادشي كامل كيخلق التوازن وكيعطي للجسم طاقة ايجابية. وبالنسبة للطاقة الايجابية الحمد لله رب العالمين ديما كاينة عندي لسبب بسيط هو أن المبادئ الشخصية ديالي منسجمة مع المبادئ المهنية، يمكن عدسات الكاميرات لي تحركات وسط مشاهد الحد من تداعيات كوفيد 19 خلات المغاربة يوقفو على الدور ديال بزاف ديال الناس ومن بينهم الدور ديال القايد كمسؤول ترابي في تنفيذ القوانين والمحافظة على النظام العام والحد من أثار الأوبئة والكوارث الطبيعية والقائمة طويلة وهو دور كان ديما مبني على استراتيجية فيها الحكمة والواقعية واحترام القانون. “كود”: هل تلقتي تنويها من طرف الداخلية ؟ القايدة حورية: بالطبع الرؤساء دياولنا دائما متبعين العمل ديال نساء ورجال السلطة، ولولا التوجيهات والتأطير والدعم لي كنتلقاوه في إطار الالتزام ديالنا بالانضباط والاستقامة والتفاني في العمل ماكانش لهاد الصورة لي رسموها نساء ورجال السلطة يشوفوها المغاربة.  “كود”: هل تطمح القايدة حورية أن تكون في رتبة أعلى في الداخلية؟ القايدة حورية: باش نكون واضحة معاك المناصب العليا في أي مجال خاضعة لمسطرة التقييم والتنقيط والاقدمية واكيد ان الطموح خاصو يكون مرتبط بالكفاءة المهنية والتحلي بروح المسؤولية ونكران الذات وحسن الخلق والالتزام بتطبيق القانون. وبالنسبة للقايدة حورية فيما كانت غتخدم والشعار هو تحقيق الغاية لي على أساسها أديت القسم وهي خدمة المواطن وحاليا طموحي هو طموح ديال أي مغربي هو الانتصار على هذا الوباء، طموحي هو طموح الطبيب والممرض والأستاذ وعامل النظافة وجميع السلطات العمومية وبزاف ديال الناس لي خدامين في الخفاء وحتى ديال الأم لي خالقة جو عائلي زوين باش ولادها والزوج ديالها يبقاو في الدار ." "خاص.. القايدة حُورِيَة الشخصية الأكثر تأثيرا عند المغاربة في حوار مع “كود”: استفدت من دروس فالتدريب العسكري وكنت مع أول فوج نسائي فالإدارة الترابية وها شنو هو طموحي الآن -تصاور ما عمركم شفتوها"
"تمكنت عناصر المصلحة الولائية للشرطة القضائية بمدينة طنجة بتنسيق مع نظيرتها بمدينة القنيطرة، اليوم السبت 17 أبريل الجاري، من تحديد مكان تواجد 3 فتيات قاصرات تتراوح أعمارهن ما بين 16 و17 سنة، شكلن موضوع بحث لفائدة العائلة تم تسجيله لدى مصالح الأمن الوطني بمدينة القنيطرة. وكانت مصالح الشرطة القضائية بولاية أمن القنيطرة قد تفاعلت، بجدية كبيرة، مع بلاغ تقدمت به عائلات الفتيات المختفيات يوم أمس الجمعة، بعد مغادرتهن لمنازل عائلاتهن في ظروف غامضة، حيث تم تعميم مذكرات بحث على الصعيد الوطني في حق المصرح باختفائهن، وذلك قبل أن تتمكن عناصر الشرطة من العثور عليهن بالمدينة القديمة بمدينة طنجة، دون أن يتعرضن لأي اعتداء. وسيتم تسليم الفتيات لأفراد أسرهن فور إتمام إجراءات البحث التمهيدي التي تجريها فرقة الأحداث بالمصلحة الولائية للشرطة القضائية بطنجة بتنسيق مع نظيرتها بالقنيطرة، تحت إشراف النيابة العامة المختصة، وذلك من أجل تحديد كافة ظروف وملابسات وخلفيات هذه القضية." "استنفار ف البوليس بين طنجة والقنيطرة بسباب اختفاء 3 الدريات قاصرات.. وها التفاصيل "
"البعض استهزء وقال “هو اللي بقا ليهم يسرقوه”، وشي وحدين وصفهم ب”عبيد الثقافة المغربية”، من بعدما عرض التلفزيون الجزائري برومو مسلسل جديد، فيه شبه كبير مع مسلسل حديدان.  وعلى مواقع التواصل الاجتماعي نايضة روينة، نشطاء مغاربة بزاف كيبارطاجيو فالبرومو على نطاق واسع، وكيستهزؤو ويساركازميو عليه، واتهمو بهذشي التلفزيون الجزائري بالسرقة المفضوحة لشخصية حديدان، اللي كياديها الممثل كمال الكاظمي. وقالو النشطاء أن الشخصية الرئيسية دالمسلسل، اللي سميتو “بوصندوق”، كيشبه كثيرا لحديدان، فتصرفاتو، وحتى فنبرة صوتو المبحوحة، وكذلك المسلسل كامل شابه لسلسلة حديدا، لا من حيث الاحداث او الديكور. وطالبو النشطاء مخرجة العمل، فاطمة بوبكدي، بمقاضاة القائمين على هذ العمل بسبب السرقة الأدبية بلا الموافقة ديالها. " "هادي اللي كانت باقية.. المغاربة كاعيين بسباب سرقة الدزاير لسلسلة “حديدان” – فيديو"
"كشف مولاي حفيظ العلمي، وزير الصناعة والاستثمار والتجارة والاقتصاد الرقمي، عن تطور صناعة الكمامات بالمغرب، حيث  مرت بمراحل، أولها ” مراقبة معامل الكمامة خصوصا  ملي بدينا كانت الجودة ناقصا ودبا مزيانة” وفق تعبير الوزير. وقال حفيظ العلمي، خلال حضوره بمجلس المستشارين، اليوم، إن “الكمامات موجودين في جميع الصيدليات، كل نهار كيبقا عندهم 30 باكيا شايطا”، مضيفا :”الصيدليات كيطلبو منا منبقاوش نزيدو نزودوهم بالكمامات”. وكشف العلمي أن “الوزارة كتعطي للصيدليات 4،5 مليون كمامة يوميا”، مشيرا إلى أن “أكثر من 7 مليون كمامة شايطين لينا”. وفي سياق متصل قال الوزير إن “أجهزة تنفس لي تصاوبت في المغرب عبر الاشتغال مع الأطباء، نتجنا فيرسيون الاولى والثانية ودبا وصلنا للثالثة”. وأكد الوزير أن جهاز التنقس لي صنعو المغاربة  فيه عدة مستويات وغادي كيتطور." "مولاي حفيظ العلمي: أكثر من 7 مليون كمامة شاطت لينا..وطورنا أجهزة التنفس مغربية الصنع"
"كورونا فيروس غادية وتزحف عندنا. هاد الصباح تزادت 21 حالة ديال المصابين ب”كورونا فيروس”. بهاد العدد وصلنا ل638. مازلنا متحكمين فالوضع ايلى كان التزام كبير منا ونبقاو فديورنا. الخطورة هو كل واحد يخرق هاد حالة الطوارئ الصحية ويخرج اكثر من مرة للزنقة. خطر عليه وخطر على عائلتو. اي خطر علينا كلنا. بالنسبة لعدد الوفيات بقات ف36 وعدد اللي تشافى ف24. كلشي بيدينا. هاد الارقام ما كتخلعش بزاف ولكن خاص الدنيا تبقى خاوية باش كلشي ينجى." "ضروري بقاو فديوركم. كورونا فيروس غادية وتزحف عندنا. تزادت ب21 حالة ووصلنا لـ638"
"واخيرا نطق وزير خارجيتنا بوريطة. خرج فلاماب وقال على ما شهدته سبتة من حريك جماعي بان المغرب ما يقبلش ازواجية الخطاب والموقف من طرف مدريد. هاد التصريح خرجو فوكالة المغرب العربي. بوريطة قال انه يتعين على مدريد ان تعي ان مغرب اليوم ليس هو مغرب الامس وان على بعض الاوساط في اسبانيا ان تقوم بتحيين تظرتها للمغرب. واخا مزيان هاد الشي وعلاش شوهة سبتة. علاش وقعات هاد الشي جا رد على تصريحات وزيرة الدفاع الاسبانية اللي اعتابرات المغرب عدو خارجي “كيبتز” اسبانيا." "واخيرا نطق. بوريطة رد على وزيرة الدفاع: الرباط ما يقبلش ازواجية الخطاب والموقف من مدريد ومغرب اليوم ماشي هو مغرب الامس"
"البرلماني فالاتحاد الاوروبي، منير الساطوري المغربي الاصل، هرس لينا راسنا بانه دافع على المغرب، وبأنه استنكر قرار اسبانيا علاج ابراهيم غالي مجرم حرب، وبأنه مغربي ولكن فوقت المعقول نسى هادشي كولو وكان واحد من اللي طحنو المغرب وبغا يغرق لبلادو الشقف. الساطوري اللي منحدر من آسفي، مشى صوت مع المجموعة النيابية ديال الخضر اللي كتدافع على البيئة، طبعا قرار التصويت ماشي ملزم لأي برلماني يتبع مجموعته النيابية، هادشي وقع فعدد من المجموعات، لي نصها صوت ضد المغرب ونصها صوت معاه، ومنها حزب الخضر لي كينتمي ليه هاد الساطوري. هادي طبعا فضيحة ليه، حقاش بين انه مغربي غير فوساىل الاعلام المغربية، وبين انه كيهتم غا بمصلاحتو فدهاليز البرلمان الاوروبي، خصوصا ملي بان ان برلمانية تونسية الاصل صوتات لصالحنا ومانساتش أنها مغاربية، وصوتات لصالح دولة من المغرب الكبير." "برلماني من أصل مغربي صوت ضدنا فبرلمان أوروبا"
"شاركت الإعلامية سميرة البلوي، صورة جديدة مع الأم ديالها، على حسابها في أنستكَرام، وهي الصورة لي لقات تفاعل كبير من المتتبعين ديال سميرة، وحتى من زملاءها في العمل. سميرة البلوي لي تشهرت بتقديم برنامج صباحيات دوزيم، كتحاول تبقى حاظرة في مواقع التواصل، خصوصا أنها كتخدم باسمها في مجال عرض الأزياء التقليدية، وقالباها قفاطن وتكاشط بالموازاة مع خدمتها الرئيسية. سميرة متبعها أكثر من 400 شخص على حسابها. " "سميرة البلوي عايشة الحياة مع مها والضحك والنشاط جامعهم فهاد الصيف"
"أفادت مصادر خاصة لـ”كود”، أن عدد المغاربة اللّي ماتو بجهة “لومبارديا” شمال الطاليان بسبب إصابتهم بـ”كورونا” فيروس، وصلوا لـ26 وفاة، دفنت جميعها بالمقابر الإسلامية. وكانت القنصيلة المغربية بـ”مِيلاَنُو” الإيطالية قد أكدت أن جميع الوفيات تم دفنها بمقابر إسلامية، واحترمت فيها الطقوس والإجراءات المتعارف عليها عند المسلمين في حدود ما هو مسموح به قانونا في ظل هذه الظرفية الاستثنائية. يشار إلى أن ولاية “لومبارديا” التابعة لها مدينة ميلانو الإيطالية يُوجد بها أزيد من 200 ألف مغربي، وهي أهم جهة في إيطاليا، وعرفات أرقام خايبة على المصابين بـ”كورونا” فيروس، وسجلات بزاف ديال الوفيات." "عدد المغاربة اللّي ماتو بـ”كورونا” فجهة لومبارديا شمال الطاليان وصل لـ26 وكولهوم تدفنو"
"عاشت مصالح الأمن في مدينة فاس، خلال اليومين الماضيين، استنفارا أمنيا كبيرا، بعدما تعرض نائب الوكيل العام للملك لدى محكمة الاستئناف، محمد الموفق، لمحاولة السرقة بحي السعادة، قبل أن يتم تحديد هوية المشتبه فيهما. وحسب مصادر محلية، لـ”كود”، فإن ممثل النيابة العامة المشهود له بالكفاءة والاستقامة، تفاجئ بشخص يحاول سرقة هاتفه النقال، قبل أن تقود التحريات والأبحاث التي باشرتها مصالح الأمن بالمنطقة الأمنية الثانية فاس الجديد دار ادبيبغ من تحديد هوية المتهمين. وكشفت المصادر نفسها أن البوليس شد أحد المتهمين، وهو من ذوي السوابق القضائية في هذا المجال، بينما تتواصل حاليا التحريات لتوقيف شريكه الذي تم تشخيص هويته بشكل دقيق. وماشي هادي هي المرة الأولى التي يتم فيه سرقة المسؤولين القضائيين بفاس، إذ لعدد منهم أن تعرض للسرقة، وتعرض قبل أشهر قليلة أحد نواب وكيل الملك ان تعرض للسرقة قرب إحدى المصحات الخاصة المعروفة بالمدينة، من قبل شخصين كانا على مثن دراجة نارية." "استنفار أمني بفاس بعد محاولة سرقة الوكيل العام بطريقة هوليودية"
"رغم أن الدفاع قدم ضمانات كثيرة من أجل متابعة الصحفية هاجر الريسوني وباقي المتابعين في حالة سراح، في الملف المثير للجدل بتهم تتعلق ب “الإجهاض والفساد”، رفضت ابتدائية الرباط مرة أخرى طلب السراح المؤقت. قرار الرفض بررته المحكمة، اليوم الخميس 19 شتنبر الجاري، بكون ان التهم الموجهة إلى الزميلة هاجر تكتسي طابع الخطورة، وغياب ضمانات كافية من أجل الاستجابة لطلب السراح المؤقت. واخا هاد الملف عرف نقاش كبير دوليا ووطنيا، وطالبو فيه منظمات معروفة ف العالم ووطنيا بحال امنستي وهيومن رايتس ووتش والجمعية المغربية لحقوق الإنسان، بإطلاق سراح الصحفية ومن معها فورا، الا ان المحكمة عندها راي اخر. مهم كولشي غايتابع تطور هاد الملف، خصوصا وأن الجلسة المقبلة حددت في يوم الاثنين 23 شتنبر الجاري." "المحكمة رفضات مرة أخرى السراح المؤقت لهاجر الريسوني ولي معها"
"لبارح فالليل عاشت ساكنة مدينة العروي باقليم الناظور، حالة استنفار كبيرة، بعدما تقتل راجل ومراتو وتصابو ثلاثة من أقرابهم بحي الفرح من طرف مجهولين. أسباب هاد الجريمة مازال مجهولة، فالوقت اللي استنفرت فيه عناصر الشرطة العلمية، والمخابرات، والسلطة المحلية، وسادت حالة من الاستنفار فمسرح الجريمة وكافة أرجاء المدينة . الهالكين هزوهم لمستودع الأموات بالمستشفى الحسني بالناظور باش يشرحوهوم، فيما نقل المصابين الثلاث إلى مستعجلات مستشفى القرب بالعروي.      " "فاجعة فالناظور. مجهولون قتلو شارف ومراتو واصابة ثلاثة من اقاربهم"
"حذرت مندوبية الصيد البحري بسيدي إيفني كافة الملاحين والبحارة من الإقتراب والإبحار بالسواحل الجنوبية للمدينة وخصوصا بمنطقة “أوريورة” نواحي الشاطئ الأبيض، التابع لإقليم كَلميم. ونبهت مندوبية الصيد البحري، لكافة الصيادين العاملين في قوارب الصيد الساحلي والتقليدي، إلى وجود نشاط عسكري معلن عنه من طرف البحرية الملكية ضمن القطاع البحري للمنطقة الجنوبية، سيجري ابتداء من غدا السبت 12 يونيو 2021 إلى غاية يوم الثلاثاء 15 يونيو  2021. هذا وحذرت مندوبية الصيد كافة البحارة من عدم الإقتراب للسواحل البحرية المشار إليها في الإعلان، والممتدة من سواحل إيفني شمالا إلى الشاطئ الأبيض جنوبا، وذلك لضمان سلامة البحارة وسلامة مراكبهم. 021" "مناورات الأسد الإفريقي وصلات لسواحل الشاطي الأبيض.. ومندوبية الصيد بإيفني للبحارة: كاينة تداريب عسكرية بحرية وماتقربوش من هاد المنطقة – وثيقة"
"كشف خو اليوتوبور شفيق العمراني الملقب ب”عروبي فميريكان”، المعتقل بسبب فيديوهات كتمس بمؤسسات الدولة، أن خوه ماتعرض لا لاختطاف ولا لتعذيب. وقال العمراني، فتدوينة ليه فهذ الصدد، كيخاطب فيها اللي تضامنو معاه، وكيجمعو لائحة ديال التوقيعات لإرسالها للرئيس الأمريكي: “أطلب من الإخوة المساندين لأخي… تحيين معلوماتهم، فالأمريكيون ليسو كالمغاربة، أي معلومة غير صحيحة يرمون كلفها في سلة المهملات”. وزاد: “من فضلكم، قولو المعلومات الصحيحة فقط، ماكان لا اختطاف ولا تعذيب، وخبروني باعتقال خويا بعد اعتقالو بساعتين، وقلت هذشي في حينه”. https://m.facebook.com/story.php?story_fbid=10224144785437688&id=1542489726 وختم تدوينتو بالقول: “اتركوا الانفعالات، واعتمدوا على الوقائع”. ومجموعة من رواد مواقع التواصل الاجتماعي طالقين عريضة كيجمعو من خلالها التوقيعات، وكيفكرو يرسلوها للرئيس الامريكي جو بايدن، كيقولو من خلالها أن شفيق، اللي كان عايش فأمريكا قبل اعتقاله كيجمعو من خلالها التوقيعات، تعرض للاختطاف والتعذيب." "كذب الناس اللي تضامنو مع شفيق العمراني.. خو اليوتوبر “عروبي في ميريكان”: ماكاين لا تعذيب لا اختطاف ولا هم يحزنون.. وعنداكو تسيفطو هاد المعلومات المغلوطة لبايدن راه غيلوحها فالبوبيل – تدوينة"
"خرجت مديرية الأرصاد الجوية في نشرة إنذارية جديدة. المديرية توقعت أن يتم تسجيل زخات رعدية محلية قوية، من المستوى البرتقالي. هاد الزخات توقعت الارصاد ان يتم تسجيلها اليوم الخميس من الساعة الثانية عشرة زوالا حتى الساعة الحادية عشر مساء. هاد الزخات غادي تهم عدد من الأقاليم. ويتعلق الأمر بأقاليم الحوز وأزيلال وشيشاوة والرشيدية وفجيج وميدلت وورزازات وتارودانت وطاطا وتنغير وزاكورة. المصدر قال أن زخات رعدية معتدلة ستهم، خلال نفس الفترة، المرتفعات بأقاليم تزنيت وسيدي إفني واشتوكة أيت باها، حيث يمكن أن تكون هذه الزخات الرعدية مصحوبة محليا بالبرد ورياح عاصفية. ودعت المديرية إلى أخد الحيطة والحذر والابتعاد عن الويدان." "الأرصاد الجوية في نشرة إنذارية جديدة: الشتا خيط من السما والرعد فعدد من الأقالم.. وردُّو بالكوم من الويدان"
"الراية المغربية تهزات اليوم فملعب بورطو بالبرتغال. تهزات فنهاية كأس الشامبانز ليگ للاندية. الماتش تلعب بين مانشيشتر سيتي وتشيلسي وسالات بواحد لزيرو. حكيم زياش لاعب المنتخب المغربي وتشيلسي ربح اول كاس كبيرة فاوربا. اهم كاس فاوربا. زياش ما دخلش فهاد الماتش بحالو بحال اوليفر جيرو الفرنسي اللي ربح كاس العالم الاخير مع بلادو وعدد من النجوم ولكن باش وصلو لهاد النهائي زياش كان عندو دور فالادوار السابقة.   تشيلسي ربحات بواحد لزيرو، الهدف سجلو اللاعب الالماني كاي هافيرتس فاخر دقايق الشوط الاول. وفرقة توماس توخل ربحات فرقة بيب گوارديولا. زياش بان فاخر الماتش وكان هاز الراية المغربية وفرحان بيها.       " "الراية المغربية حتافلات بشامبيانز ليگ. فرقة زياش على عرش الكورة الاوربية – تصاور وفيديو"
"كشفت ادارة مهرجان مراكش الدولي للفيلم ان الممثل الامريكي الشهير روبير ريدفورد سيتم تكريمه فالدورة 18 من مهرجان مراكش الدولي للفيلم اللي غادية تكون ما بين 29 نونبر و7 دجنبر اللي جايين. ريدفورت قال فتصريح نقلو بيان للمهرجان انه تشرف بدعوة مراكش وباغي يتلاقى مع “مؤلفين وفنانين آخرين سيتبادلون فيما بينهم فرادة صوت كل منهم وكذلك وجهات نظرهم”. ريدفورت واحد من اساطير هوليود فالتمثيل. حافظ على فراداتو على طريقتو. ما غراتوش هوليود وبقى وفي للسينما للابداع وللنضال. اسس “ساندانس” ودار مهرجان باسم الاسم للاحتفال بالسينما المستقلة المتفردة اللي ما عندهاش بلاصة فامريكاكيموت على البيئة وناشط سياسي. اخر مجية ليه للمغرب كانت لمراكش والدار البيضاء لتصوير فيلم “لعبة الجاسوس” مع الممثل براد بيت" "عملاق اخر فالسينما مكرم فمهرجان مراكش 18. روبير ريدفورد ممثل ومنتج ومجنون على البيئة و”الجاسوس” اخر مجية ليه للمغرب"
"سعد لمجرد المتابع فقضايا خايبة ففرانسا فيها الاغتصاب والاحتجاز …. ما حشمش دار اغنية على الملك محمد السادس فعيد الشباب. سماها “معاك يا سيدنا”. العنوان مستفز. واحد بحال لمجرد اللي كيتابعو قضاء نزيه ما خاصوش يغني على رئيس الدولة فهاد الوقت. دار خطأ كبير بزاف باش تم تنصيب المحامي الشهير ايريك ديبون موريتي اللي هو محامي القصر٬ فالدفاع على سعد لمجرد فاول قضية متابع فيها وكانت بباريس قبل ليلتين من حفل له هناك. خطأ ما تمحاش واخا خرج بيان من بعد كيقول باللي ما بقاش محامي ديالو. اللي دار دار وكلشي تساءل علاش دار هاد الخطأ وعلاش كاع تلاقاه من بعد فباريس. صحيح ان سعد لمجرد مجرد متهم دابا ولكن الشبهة كاينة ورئيس الدولة ملك كاع لمغاربة. تورط من بعد لمجرد فقضية اخرى فجنوب فرانسا. باش يجي هاد بنادم يدير اغنية على عيد الشباب راه استفزاز للمغاربة. استفزاز كبير. الي كان الملك “مشرفنا وزاد شان بلادنا والمغرب فازدهار” و”معلي رايتنا” و”لمغاربة ومفتاخرين والعالم كولو يعرفنا” كيف كتقول كلمات اغنيتك٬ علاش بحالك كيغني عليه. بحالك ما يشرف لا الملك لا لمغاربة تكون “مجند ورا” الملك وبحالك ما يمكنش يكون المغربي مفتاخر بيه وبحالك لبلاد ما يمكنش تعز وتزهى ليام. انت ما مشرفناش وباش تغني علي رئيس الدولة كتزيد كترهنا فيك. لبلاد تستاحق احسن امثال لمجرد وحشومة يخليوه يدير اغنية على محمد السادس" "شوهة باللي لمجرد يغني “معاك يا سيدنا”. متهم بالاغتصاب ف2 قضايا كيضر بصورة رئيس الدولة باش يقول ليه عيد ميلاد سعيد فاغنية"
"  علمت “كود”، من مصادر محلية، أن الجدارمية ديال سرية تدرات ضواحي مدينة كرسيف، فتحت أمس الخميس، تحقيق شامل باش تحدد الظروف والملابسات ديال الانتحار الغامض ديال سيدة داخل منزل العائلة. ووفق ما كشفت عنه مصادر “كود”، فإن الضحية خلات مواراها 3 ديال الأطفال صغارين ولقاوها شانقة راسها ف الكوزينة ديال المنزل، قبل أن تأمر النيابة العامة باش تمشي الجثة ديالها لمستودع الأموات بش يديرو ليها التشريح الطبي لتحديد ظروف الحادث الغامض." "وحدا فكرسيف شنقات راسها وخلات مورها 3 ديال دراري صغار"
"شاركت الممثلة جميلة البدوي صورة جديدة على حسابها في أنستكَرام بانت فيهم بلوك مختلف، وشكلها مختلف على لي اعتداو عليها المتتبعين ديالها. البدوي قطعات شعرها ورداتو زعر، ودارت حتى هي “الهوليوود سمايل”، وطلبات المغنية من المتتبعين ديالها بيدعو في التعاليق.. المتتبعين ديال جميلة شجعوها على اللوك الجديد، وقالو ليها بنتي مختلفة وزوينة. https://www.instagram.com/p/CMDIQQxHqcN/" "الشهوبية والشعر قصير.. جميلة بداوي بدلات اللوك – فيديو"
"علمت “كود” من مصادر مطلعة أن سعد الدين العثماني، رئيس الحكومة، ولى كينسق بزاف مع لحسن الداودي، الوزير المنتدب الملكف بشؤون الحكامة، فأمور ديال الدولة وأمور ديال الحزب، بل العثماني مكيرتفارقش معه. العثماني لي بعد عليه مصطفى الرميد، أحد مهندسي الحكومة الحالية، ولي غالبا بسبب أن “الرميد غضبان عليه وعلى طريقة ف التدبير”، يستعين اليوم بلحسن الداودي، وكيتشاور معه. بل أكثر من ذلك العثماني كيصيفط شيفور ديالو وكيفضل يمشي مع الداودي، ف طوموبيلت الأخير. هادشي عايناتو “كود” أكثر من مرة. وحسب مصدر “كود” فإن العثماني يعول كثيرا على وساطات الداودي لي عندو علاقة جيدة مع الداخلية وهو لي كيفك اغلب المشاكل لي كتوقع لحزبو مع الداخلية ف مختلف مناطق المغرب. الدواودي، ولى الرجل المفضل عند العثماني والمقرب ليه وكيتشاور معه ف الصغيرة والكبيرة، يعني الوحيد لي ولى كيثيق فيه. العثماني عندو طريقة خاصة، مكيقول لحد شنو غايدير، تا لقاءات الأمانة العامة كتكون باردة وقليل فاش كيسخن الطرح." "لحسن الداودي ولى رجل الظل ديال رئيس الحكومة"
"ساعات قليلة من انتشار شريط الفيديو واللّي بان فيه داك الأستاذ الحقير كيضرب التلميذة ديالو بشكل وحشي. تم صباح اليوم الأحد توقيف أستاذ الرياضيات بالثانوية الإعدادية الإمام مالك بخريبكة الذي قام بتعنيف التلميذة “ش.ح”. وحسب مصادر “كود”، فإن الأستاذ تم توقيفه بناءً على تعليمات من النيابة العامة من أجل البحث معه بخصوص داك الضرب لي دار فحق التلميذة ديالو اللي كتدرس بالسنة التاسعة أساسي خلال الأسبوع المنصرم، دون أن يتم تسجيل شكاية لدى مصالح الأمن بسبب وقوع الصلح بين والد التلميذة والأستاذ." "عاجل.. البوليس شدُّو الأستاذ الحقير لي شرمل تلميذة ديالو داخل القسم"
"المغني الشعبي عثمان مولين لي مشهور باسم “مول البندير” اختار يساعد الناس لي في وضعية صعبة في شهر رمضان لي جا مع جايحة كورونا بطريقتو الخاصة. المغني لي تشهر بين ليلة ونهار وولا حاضر في أكبر العراسات في المغرب ختار أنه يبيع clé usb فيها أغاني ديالو بثمن 400 درهم، وبهاد الثمن غادي يشري المنتوجات اليومية الأساسية ويوزع القفة على الناس لي محتاجين. المهندس لي قلب الحرفة، دار هاد القضية زوينة. كل واحد غادي يقدر ياخد مقابل زوين على الفلوس لي عطى وفي نفس الوقت ينشط مع راسو بالشعبي." "عثمان مولين كيبيع “clé usb” فيها أغانيه ب 400 درهم لمساعدة المحتاجين فجايحة كورونا"
"الاتحاد الدولي لكرة القدم “فيفا” قرر يمدد عقود جميع المحترفين، اللي كانت غادي تسالي في 30 يونيو المقبل، بسبب جائحة فيروس كورونا المستجد. الاتحاد الدولي وضع حدا للجدل، حول قانونية مشاركة اللاعبين مع فرقهم الحالية الا استأنفت البطولات بعد 30 يونيو، خصوصا اللاعبين اللي غادي تسالي عقودهم. هاد القرار صدم حكيم زياش، لاعب أجاكس امستردام والمنتخب الوطني، بعدما كان يراهن على الانضمام إلى فريقه الجديد تشيلسي الإنگليزي. ونفس الوضعية تنطبق كذلك على أشرف حكيمي، إذ أن قرار “فيفا” غادي يمنعوا باش يرجع لفريقه الأصلي ريال مدريد الإسباني، وبالتالي سيستمر مع دورتموند الألماني إلى حين نهاية الموسم الكروي الجاري." "“فيفا” صدمات زياش.. منعات التحاقو بتشيلسي في يونيو"
"فحدود اليوم الثلاثاء، تلقحو فالمغرب ضد فيروس كورونا المستجد 2635859 بالجرعة اللولة، و31232 خداو الجرعة الثانية منهار بدات حملة التلقيح. وحسب نشرة كوفيد 19 اليومية، تقاسو اليوم 446 من أصل 8507 واحد دار التحليلة، ووصل عدد المصابين فالمجموع ل481709. وصل مؤشر الإصابة التراكمي ل1325,2 لكل 100 ألف نسمة، بمعدل 1,2 لكل 100 ألف نسمة فهذ 24 ساعة. و ماتو اليوم 15، ووصل العدد دالوفيات ل8574، بنسبة إماتة ديال 1,8 فالمية. وتشافاو اليوم 808، ووصل الإجمالي ل466105، بنسبة تعافي 96,8 فالمية. ونزلو عدد الحالات النشيطة ل7030 حالة، وعدد الحالات الحرجة ل440 حالة، ومعمرين دابا أسرة الإنعاش بنسبة 13,9 فالمية. ومن الحالات الخطيرة، 66 تدهورات حالتهم اليوم، و33 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم هكذا: وهذا المنحى الوبائي اليومي: " "حصيلة كورونا والفاكسان: اليوم ماتو 15 المغربي وعدد الحالات النشيطة نزل لـ7030.. و31232 خداو الجرعة الثانية من اللقاح"
"علمت “كود” ان ماتش المغرب والكوت ديفوار عن المجموعة الرابعة لكأس افريقيا للامم بالقاهرة غاديين يحضروه وزراء حاليين وسابقين. محمد نبيل بنعبد لله وزير السكنى والتعمير وسياسة المدينة السابق وصل للقاهرة وغادي يحضر اليوم للماتش. وعلمت “كود” ان وزير الشبيبة والرياضة رشيد الطالبي العلمي غادي يحضر حتى هو وتوقعت مصادر اخرى ل”كود” ان يحضر وزير اخر فحكومة بنعرفة لهاد الماتش" "وزراء حاليون وسابقون غاديين يحضرو ماتش المغرب الكوت ديفوار بالقاهرة"
"حققت شركة “شاومي” الشينوية لي متخصصة في تصنيع التلفونات، رقم قياسي في مبيعات تلفونها الجديد “ريدمي نوت 7″، لي معروف في العالم بسمية “قاتل الهواتف الذكية”. وقدرات الشركة تبيع 10 مليون تلفون في 129 يوم من الإصدار ديالو. ونشر المؤسس المشارك لشركة “شاومي”، لي جونح خبر الرقم القياسي وأكد أنه احتفل مع المديرين التنفيذيين للشركة احتفالا استثنائيا. " "رقم قياسي في بيع “قاتل الهواتف الذكية”"
"استقبل عزيز أخنوش وزير الفلاحة والصيد البحري والتنمية القروية والمياه والغابات اليوم الثلاثاء 18 يونيو بيتر راتين رئيس جامعة أديلايدالأسترالية، اللي جا للمغرب فزيارة رسمية. شكل هاد اللقاء فرصة للطرفين من أجل النقاش حول تعزيز سبل التعاون في مجالات التكوين والبحث العلمي، والتعاون الجامعي في المجالات المتعلقة بتطوير الفلاحة وتقنيات السقي، لا سيما وأن مناخ جنوب أستراليا كيشبه بزاف لمناخ المغرب. وعبر الطرفان خلال هاد المناسبة عن إرادتهما المشتركة لمواصلة الجهود لتطوير الخبرات في مجالات الرقمنة الفلاحية والتكنولوجيات الحديثة، بالإضافة لإفساح المجال لبعثات التبادل الطلابي، والتكوين في أسلاك الماستر المتخصص. ويذكر أن جامعة أديلايد الأسترالية  اللي تأسست في العام 1871 تحتل الرتبة 114 من بين أفضل الجامعات العالمية. وسبق لأخنوش أن زار جامعة أديلايد في زيارة سابقة لأستراليا، كما أنه قاد وفد من مسؤولي وزارة الفلاحة ومهنيي القطاع لأستراليا خلال فبراير الماضي تم خلالها تعزيز التعاون فالمجالات المتعلقة بالفلاحة بين البلدين.  " "اخنوش استقبل رئيس جامعة أديلايد الأسترالية.. هدرو على التعاون فالتكوين والبحث العلمي وتبادل الطلاب"
"قالت الشرطة البلجيكية أنها عثرت على جثة مغربي سجل إختفاؤه في ظروف غامضة، قبل ما يزيد عن سبعة أشهر، دون أن يتم معرفة مصيره. وأضافت الشرطة أنها عثرت على الهالك مدفون بضواحي بروكسيل، حيث جرى فتح تحقيق لمعرفة طريقة وفاته، سيما وأن شبهة القتل ظهرت منذ العثور على جثته، بعدما كان إختفاؤه لغزا بالنسبة للأمن البلجيكي. المهاجر المغربي الذي كان يدعى قيد حياته “محمد حاروشي” ويبلغ من العمر 41 سنة، عثر عليه مدفونا في بلدة “آرين” ضواحي بروكسيل." "مغربي كان مختفي فبلجيكا لقاوه مدفون ضواحي بروكسيل"
"قالت وكالات الاسفار الدنماركية انها غادي تصيفط السياح اكثر و اكثر  و ان العمل الارهابي د الحوز ماغاديش يخليها توقف عملها..حسب موقع بولتكين الدنماركي. صاحب وكالة سياحية قال للموقع انه نظم رحلات لقرابة 20 شخص كاينين دابا ف مراكش و ان 19 اخرين غادي يلتحقو بهم ف نهاية الشهر و ان المتوقع عندو هو   تنظيم رحلات ل400 دنماركي ف 2019. وكانت وزارة الخارجية الدنماركية قالت بعد العملية الارهابية ان المغرب كايبقا بلد امن وماعمر السياح  لقاو فيه مشكل امني ولكن نصحتهم بالتجول مع دليل سياحي  ف بعض المناطق..  " "وكالات الاسفار الدنماركية: غادي نصيفطو السياح لمراكش اكثر و اكثر"
"نفى مقرب من عمد مدينة الرباط، محمد الصديقي، في اتصال مع “كود”، وجود أي علاقة للجماعة بمشروع بناء مظلة عملاقة بساحة مولاي الحسن بالعاصمة الرباط، بتكلفة تصل إلى 3،8 مليارات سنتيم. واستغرب ذات المصدر من تصريحات مستشار فيدرالية اليسار الديمقراطي بمجلس الجماعة، وترويجه لمسؤولية المجلس في بناء هذه المظلة. وكشف المصدر نفسه أن الجماعة ساهمت فعلا في برنامج الرباط مدينة الأنوار الذي تبلغ ميزانيته 4،9 مليار درهم من أجل إنجاز العشرات من المشاريع، لكنها ليست مسؤولة على المظلة. وأكد ذات المصدر أن شركة الرباط الجهة للتهيئة هي المسؤولة على المشروع. وتأسست شركة الرباط الجهة للتهيئة سنة 2014 في إطار مشروع ملكي لتهيئة الرباط، ثقافيا وعمرانيا. وطالب عمر حياني، مستشار جماعي بالرباط، بالتحقيق في مظلة عملاقة كلفت 3.8 مليارات سنتيم، ويتعلق الأمر بالمشروع الهادف إلى إنجاز مظلة حديدية بساحة مولاي الحسن وسط العاصمة الرباط، التي خلف بناؤها امتعاضا واسعا في الرباط بفعل منظرها البشع وتكلفتها الخيالية. وفق ما نشرته يومية المساء." "المظلة” العملاقة جزء من مشروع ملكي.. ومقرب من عمدة الرباط لـ”كود”: لا علاقة لنا به وشركة الرباط الجهة هي المسؤولة عليه"
" الماتش اللي كاين دابا بين البارصا واشبيلية ديال “سوبر كوب” الاسباني فضيحة لينا. اش دانا نديرو ماتشات بحال هادو. احد الحاضرين وصف ل”كود” المشهد الفضائحي “شريت بييي ب500 درهم وتسخسخت بزاف باش ندخل. حطيت الطونوبيلة وفرحنا لقينا طوبيسات الزا جايين من مراكش تهز الجمهور٬ غير هما ما تحركوش وكانو عائلات من اسبانيا ومن المغرب وتسخسخنا عاد تعطى الامر باش تتحرك” حسب شهادة هاد المتفرج ل”كود” فكاين اللي ضرب 5 كيلومتر باش يدخل للتيران الدخلة فضيحة اخرى. التسخسيخ والعذاب “انا عندي تذكرة ديال 500 درهم وصاحبي عندو ديال 900 درهم وبحال بحال. دخلنا ما كاينش الفرق. بجوج تسخسخنا”. فهاد الوقت نقز عدد من الشباب وفيهم اطفال لكرياج ودخلو للتيران بزز كلشي كيشوف فيهم كيف كيبان فهاد الفيديو اللي نشراتو “كود”. فالداخل وقبل نص ساعة من الماتش “كان الما سالى، الما اللي كيبيعوه كولو سالى. ممنوع ندخلو الما وباش دخلنا ما لقيناش والصهد” يحكي شاهد “كود”. لفضيحة باش تكمل هو الطواليتات اللي دخلو فيها ما لقاو ش فيها الما. فضايح كثيرة غادية تشوهنا بزاف فالصحافة الاسبانية. قراو غير شهادات اللي حضرو باش تعرفو هاد الشي" "فضايح ماتش البارصا واشبيلية وشوهتنا فالصبليون. طواليط بلا ما وطوبيسات ما تحركو غير بزز وجمهور نقز لكرياج =فيديو="
"مع اقتراب عاشورا كيتحركو المجامر وكيكثر السحور والشعودة، والدوافع كتختالف لكن السبب واحد وهو الجهل. “كود” سولات المغاربة واش باقي السحور يكثر فعاشورا؟ وعلاش؟ كولشي أكد أن السحور والشعودة موجودة وخاصة فهاد الوقت ديال عاشورا، والناس واعية بأن هادشي غير جهل وتخلف، والبعض ختارو يذكرو الدوافع، وقالو انه كاين لي ماعندو زهر وكيسحر باش يتزوج ولا يخدم ولا ينتقم من شي حد… وقال آخر: كون كان السحار ينفع، كون ينفع راسو بعدا ويخرج من ديك العيشة لي فيها هو… باقي التصريحات فالفيديو. " "ميكرو طروطوار كود. سولنا المغاربة واش باقي السحور كيكثر فعاشورا؟ وعلاش: ماكاين لا زهر لا خدمة لا زواج داكشي علاش كاين السحور خاصة فعاشورا وهادشي غير جهل.. وكون كان السحار ينفع كون ينفع راسو بعدا"
"دافع رئيس الحكومة سعد الدين العثماني، بشدة عن حصيلة الحكومة فيما يخص مجال التصنيع. وقال العثماني، خلال الجلسة العامة بمجلس النواب المنعقدة مساء اليوم، إن “المغرب أصبح منافسا في مجال تصنيع السيارات”، مؤكدا :”ننتج سيارة في كل دقيقة ونصف. وأوضح المتحدث :”نطمح إلى صناعة مليون سيارة”. وكشف العثماني أن المغرب وضع 10 منظومات في صناعة السيارات من محركات ومنظومتي بيجو ورونو، وانظمة التحكم الكهربائية، وغيرها. وكشف المصدر نفسه أن قطاع الغيار  (للسيارات) المصدر من قبل شركات مغربية يصل 60 في المائة. وقال العثماني :”ثلثي من البرنامج الحكومي تحقق فيما يخص تطوير وهيكلة الاقتصاد الوطني”." "بنعرفة: ننتج سيارة في كل دقيقة ونصف وهدفنا صناعة مليون سيارة"
"انطلاقا من هاذ السيمانة غادي تبدا الخدمة ديال اللجنة الاستطلاعية اللي شكلها البرلمان من أجل الوقوف على عمل مديرية الأدوية ووضعها المالي والإداري وعلاقتها بشركات صناعة الأدوية ومدى احترامها لبنود القانون رقم 17.04 بمثابة مدونة الأدوية والصيدلة. اللجنة غادي تعقد اجتماع غادي يتم فيه تحديد استراتيجية ومنهجية عمل اللجنة، وسبل تحقيق أهدافها. ومن المعلوم ان هضرة كثيرة تجبدات في الاونة الاخيرة عبر وسائل الاعلام منها “كود” على وضع هاذ المديرية بوزارة الصحة والاختلالات التي تم رصدها على مستوى ببيع مستلزمات طبية دون الترخيص لها من طرف المديرية وعلاقات غامضة ومتشعبة للمديرية بلوبيات صناعة الادوية والمواد الصيدلية فالمغرب." "التخلويض فمديرية الاودية والصيدلة فوزارة الصحة. اللجنة الاستطلاعية البرلمانية بدات خدمتها"
"علمت “كود” أن رئيس الحكومة سعد الدين العثماني، يتواجد هذه الأيام، بإحدى الإقامات الفاخرة بمراكش، من أجل أخذ قسط من الراحة، بعد إصابته بوعكة صحية. وحسب مصادر مقربة من رئيس الحكومة، فإن الملك عرفو مريض ودار ليه العناية وطلب منو يمشي يسترجع عافيتو فمراكش. وهادشي اللي دار العثماني مشا لمراكش يرتاح. وكان العثماني قد قال في تدوينة الفايسبوك، ” أعاني منذ بضعة أيام من زكام والتهاب في الجيوب الأنفية، مما اضطرني اليوم لتعليق عدد من الأنشطة والمواعيد”. وأضاف العثماني :”بهذه المناسبة، أشكر جلالة الملك محمد السادس، حفظه الله تعالى، على العناية الكريمة التي خصني بها وعلى حرصه على حالتي الصحية”." "الملك مهلي فرئيس الحكومة..عرفو مريض وطلب منو يمشي يسترجع عافيتو فمراكش"
"أعلن وكيل الملك لدى المحكمة الابتدائية الزجرية بالدار البيضاء عن فتح بحث قضائي حول تداول بعض الوسائط الاجتماعية لائحة ركاب إحدى الرحلات الجوية القادمة من بلد أجنبي و التي تبين أن أحد ركابها مصاب بأعراض فيروس كورونا المستجد. وشددت النيابة العامة، في بلاغ لها، على انه سيتم ترتيب الآثار القانونية على ضوء نتائجه، نظرا لكون هذا الفعل يحتمل أن يشكل مخالفة للقانون الجنائي بسبب إفشاء السر المهني والتشهير و المساس بالمعطيات ذات الطابع الشخصي." "النيابة العامة فتحات تحقيق حول تداول لائحة المسافرين اللي جاو مع المغربي لي حامل كورونا"
"بزاف ديال مبادرات الخير تعلن عليها في مواقع التواصل الاجتماعي وتصورات وتنشرات فيديوهات وصور، وهادشي اعتبرو نعمان بلعياشي خطأ، في رأيو الخير ما كيدارش بهاد الطريقة. نعمان بلعياشي قصد بهضرتو بزاف ديال الفنانين والفنانات لي علنوا على مشاركتهم في مبادرات ديال مساعدات الغير من بينهم كريمة غيث وأحمد شوقي. نعمان كتب على حسابو في انستگرام تدوينة طويلة قال فيها “أنه ماشي العيب أننا نعاونو بعضياتنا ونحفزو بعضياتنا ولكن ماشي بالطريقة لي ممكن تسبب الإحراج لشخص آخر..”. بالصح بزاف ديال الفنانين علنو على مبادرات الخير وهادي حاجة مزيانة وبزاف، ولكن في نفس الوقت انك تفيلمي هاد المبادرات تقدر ضر الآخر وتسبب ليه إحراج. " "واش تحفيز ولا “شوفوني كندير الخير”.. نعمان بلعياشي: مزيان نديرو الخير ولكن حشومة نصورو المساكين ونحرجوهم"
"شنو القرارات لي غادي دير من بعد النقاش القانوني والسياسي حول فضيحة “تعيينات الحبيب المالكي في هيئة ضبط الكهرباء”، وجهته “كود” للنائب الأول لرئيس مجلس النواب، سليمان العمراني، فكان جوابه :”هو الموقف السياسي نبقا نقولوه ومكاينش شي قرر اخر”. هنا بين على جبن سياسي كبير هو وحزبو، كيفاش سكتو على فضائح تعيينات كثيرة دازت، إلا هادي ديال هيئة الكهرباء لي دارت نقاش كبير وسط الرأي العام. السكوت كيعني الرضا وكيعني القبول مادام مصدرش هو ولا الأمانة بيان فالتعيينات السابقة. حتى قربات الولاية التشريعية عاد بانت ليه “الفضيحة بجلاجلها”. هاد النائب لي قبل بصفقة “إبعاد بنكيران” مقابل دخول الاتحاد الاشتراكي للحكومة، وبل أكثر من هذا قبل بمنصب النائب ديال الحبيب المالكي، رئيس مجلس النواب، يعني قبل باللعبة السياسية لي كانت معروفة بـ”لعبة الشروط” كيف وصفاتها افتتاحية نارية ديال جريدة العلم. الجبن السياسي لحزب “العدالة والتنمية”، ماشي حكم قيمة، بل وصف لمسار من “التنازلات” و”غياب الرؤية” وضعف القيادة السياسية، بحيث أنهم بانو بلي مفيدهومش خصوصا مع تدبير أزمة كورونا، ومافيدهومش ف الأغلبية الحكومية ومقدروش يفرضو على المالكي يقدم الاستقالة، وماعندهم الجرأة السياسية باش يقدمو الاستقالة من مكتب مجلس النواب. سليمان العمراني، لي هو نائب الامين العام لحزب العدالة والتنمية، كيعترف بلي مغاديش يدير تا شي قرار من غير الموقف السياسي.. يعني الهضرة بلا بلا بلا بدون قرار حقيقي، يعني ميقدرش يقدم الاستقالة. البي جي دي حس بلي تقولب، وعندو مشكل داخلي مع الأعضاء لي باغي مؤتمر استثنائي، وحزب ممافهمش مع الأغلبية ولا المعارضة حول القوانين الانتخابية. هذا حزب كيبين أنه خوا بالمغاربة، وخوا بالشعارات لي كان كيرفع ف الحملة الانتخابية ديال 2016. بغض النظر عن الخلاف القانوني حول التعيينات اللي دار المالكي، ولي أول موقع فضحها هو “كود” وبين كيفاش أن رئيسي البرلمان عينو صحابهم  ف احزابهم (الاتحاد، البام)، فإنه يمكن القول بأن “البي جي دي كيدير رقصة الديك المذبوح”. اييه رقصة الديك المذبوح، لي فشل ف تدبير السياسات العمومية (التقارير الدولية شاهدة، تقارير جطو شاهدة، تقاير المهام الاستطلاعية شاهدة، فضائح صفقات وزارة الصحة شاهدة..)، اوا فين محاربة الفساد والحكامة. حكاية البي جي ي لخصها وزير المالية محمد بنشعبون فاش قال مؤخرا بأن “جميع القطاعات الحكومية فيها مشكل الحكامة وحتى هيئات الحكامة خصها الحكامة.. ومفاهيم ف دستور 2011 حبر على ورق”. مكاينش شي حكم قد هاد الحكم لي صدر بنشعبون على تجربة البي جي دي." "الجبن السياسي و”الحصلة” ديال صفقة “إبعاد بنكيران”.. العمراني باغي يطير الحبيب المالكي برقصات الديك المذبوح بعدما فات الفوت وقال لـ”كود”: معندي قرار نديرو إلا الموقف السياسي"
"بعد لاموض ديال “الباد بوز”، خرجات واحد الموضة جديدة، لي بغا يتشهر ويسلط عليه الأضواء، يقول غادي نعتزل، واخا بزاف من هاد “المعتزلين” اصلا مازال مابدواش، وباقي ما قدمو والو في المجال الفني باش ينسحبو. الممثل حمزة الطاهيري، لي بان مرة وحدة في هاد رمضان في مسلسل “سلمات أبو البنات، حتى هو نشر خبر اعتزالو، من بعد قال أنه غير تعرض لانهيار عصبي قوي، وهادشي ما عندو علاقة لا بالبوز ولا والو، وغادي يرجع. المغنية الطنجاوية سمية العماري المشهورة بسوما، لي من نهار بدات وهي غير مضاربة مع شريكتها في الغناء ديما، قالت حتى هي غادي تعتزل بعدما تزوجات وعرفات ان الغنا “حرام، وبعيد على طريق الله”. وآخر المعتزلين، ابتسام المومني، لي قالت أنها قررت تعتزل الغناء والفن واخا هي عمرها دارت شي واحد من هاد جوج. ها لي انهار، ها لي لقا الايمان، وها لي غير مايلقى مايدار.. وكلهم العامل المشترك بيناتهم انهم شي فن ماقدمو وشي مسيرة ماعندهم.  " "طريقة جديدة باش دير البوز.. أسماء شبه نكرة فنيا علنو اعتزالهم قبل حتى ما يبداو غير باش يتشهرو -تدوينات"
"هذ الأيام الإصابات بكورونا فإقليم إنزكَان آيت ملول ارتفعو بوثيرة كبيرة، ووصلو فالمجموع ل2750 واحد تقاس. وحسب مصادر محلية، فغير هذ الأيام تقاسو 8 ديال القابلات بالفيروس، وسيكيريتي، ومهندس صيانة، وحارس أمن خاص، فمختلف السبيطارات اللي كاينة فالإقليم.  وفالصفحة ديالو ففيسبوك، قال الإطار الصحي فالإقليم، محمد المرابط، أن الوضع ولا خايب بزاف فالمنطقة، و”إذا قام جميع الأطقم بالتحليلات فلا محالة سنجد أكثر من 50% نتائجهم ستكون إجابية”." "11 تقاسو دقة وحدة.. الأطر الصحية فإنزكَان ضرباتهم كورونا"
"شمس الدين ولد المغنية القديرة نعيمة سميح تزاد عندو ولد. الفنانة صاحبة أغنية “ياك أجرحي” ختارت لحفيدها اسم م”حمد فارس”. ومنذ سنوات طويلة ختارت الفنانة الكبيرة تبعد على الاعلام والصحافة، وقليل لي مازال كيعرف الجديد ديالها." "مبارك ومسعود.. نعيمة سميح ولات جدة"
"كشف تقرير للبوليس الألماني ان ولاية شمال الراين وستفاليا المجاورة لهولندا،  سجلت خلال 2020، حوالي 174 تفجير طالت شبابيك بنكية أتوماتيكية بغرض السطو على مبالغ مالية متفرقة. وغالبا ما توجه أصابع الاتهام في هذه الحوادث إلى عصابة مغربية – هولندية تدعى ب “اودي” وتنشط بمدينتي أوتريخت و امستردام كما تنفذ حوادث اقتحام أسواق ممتازة والسطو على بضائع ثمينة. كما سبق لمصالح الشرطة الهولندية بمدينة أوتريخت، بعد تحريات وأبحاث، اعتقال 4 مغاربة، متورطين في جرائم تخريب شبابيك بنكية أتوماتيكية والسطو على مبالغ مالية مهمة." "عصابة مغربية – هولندية خرباتها على كَيشيات بنكات بلاد ميركل والبوليس الألماني ما قدر يدير والو"
"حسب السلاوي شخصيا اللقاح ديال كورونا باقي خاصو الوقت، وحتى كاع ملي يتلقى خاصو مدة للتصنيع بأعداد ضخمة وفوقاش يوصل ويتوزع، يعني راه كورونا حرب حقيقية طويلة الأمد ومنهكة نفسيا وإقتصاديا، داكشي بحال حصار لينينكراد غير هو مكنتمناوش توصل بينا الحالة لداكشي كامل، ولكن عموما هاد الكلاس في الدار والترقب والتباعد الإجتماعي وشي ساد وشي حال ربما كيضيع علينا فرصة ديال تكوين مناعة قطيع فهاد الصيف مادام الفيروس ماكيقتلش بزاف في المغرب حسب وزارة الصحة وأغلب المصابين بلا أعراض، إذن منطقيا راه خاص يتطلق بنادم يسعى في الأرض فرحا ومرحا وتمارة وتكرفيص باش يجيب طرف ديال الخبز. نهار السبت مشيت للسوق الأسبوعي ديال بنسودة، غير أنه عامر كانت شي حاجة كتفرح وكتعني عودة الحياة لطبيعتها ولو غير بشوية، السوق كان خاوي حتى البياعة والشراية كانو فيه قلال وكذلك المتسوقين حاجة لي كتخلع وكتخلي الواحد يدير سيناريوات كحلة على المستقبل، لي جايب شي سلعة راه تقريبا حاصل فيها الرواج ميت، ولكن مع ذلك غير فكرة أن السوق عامر راه حاجة تخلي النفسية ترتاح، ولكن نهار الحد مشيت للسوق الأسبوعي ديال عوينة الحجاج لقيت البياعة والشراية جاو ودقو كياطنهم وهوما يوقفوا عليهم المخزن بوليس ومخازنية وقايد وباشا وجمعو داك السوق، سولت واحد القايد واش السوق كيجمعوه بسباب كورونا قالي آه، البلان غير منطقي بتاتا كورونا مكايناش فبنسودة ولكن كاينة فعوينة الحجاج ومكايناش في المول ديال برج فاس ولكن كاينة فسويقة شعبية. بزاف ديال السواقة راه كيجيو بالليل ويباتو شادين البلاصة وفالصباح بكري يبداو يطلقو سلعتهم، كون غير تعلمو من قبل تجي هانية ولكن الأسواق الأسبوعية تقريبا مطلوقة في المغرب كامل وفي فاس نيت راه بنسودة كان عامر فيها السوق وعوينة الحجاج جاو نوضوهم بدعوى كورونا، هادشي عادي أننا نشوفوه في بداية الجايحة، ولكن دابا لي العالم كلو كيتعايش معاها وكيرجع للحياة الطبيعية وحنا بلاد لي فيها الموت قليلة بزاف، ومع ذلك باقي العامل والباشا كيحرمو الناس من رزقهم خوفا على صحتهم، وهوما هادوك لي جاتهم كورونا وفالسبيطارات راهم صح من ظالم عاطيينها للقص والنعاس، راه غير منطقي يبقى هاد الزيار حتى لهاد الدرجة، البلاد كلات لعصا ديال بصح والمغاربة مستاعدين يخرجوا ويغامرو بحياتهم على طرف ديال الخبز، وهادي فرصة للمغاربة أنهم يكتاسبو مناعة القطيع تدريجيا إستعدادا للعام المقبل في حالة ماوقعاتش شي معجزة، إذن خليو بنادم يخرج يقلب على طرف ديال الخبز." "السوق ديال بنسودة خلاوه يعمر السبت بينما السوق ديال عوينة الحجاج جا الباشا والمخزن جراو عليهم هادشي غير منطقي ..هادي فرصة للمغاربة أنهم يكتاسبو مناعة القطيع تدريجيا إستعدادا للعام الجاي في حالة ماوقعاتش شي معجزة.. إذن خليو بنادم يخرج يقلب على طرف ديال الخبز"
"في الوقت الذي يعتبر فيه عدد من المتتبعين بأن “السياسة ماتت” و”الأحزاب تراجعت عن دورها التأطيري”، أنتج بعض الشباب المغاربة، برامج سياسية وثقافة على مواقع التواصل الاجتماعي (الفايسبوك، اليوتيب..)، يشرحون من خلالها القضايا المطروحة. وفي هذا الصدد قال عبد الصمد بنعباد، إعلامي وباحث في العلوم السياسية، لـ”كود”، إنه أنشأ قناته على اليوتيب “ع بالسياسة”، بأنه “باغي يقرب نقاش الشأن العام للناس بالدارجة ويفكك دوك المصطلحات لي كيكونو غير مفهومين”. وأضاف المتحدث بأن :”المغاربة اللي نخارطو بكثافة كبيرة في النقاش السياسي ديال فترة 2007 الى 2017ـ ما تبخروش وما نقارضوش، ولكنهم موجودين وخدامين على راسهم في انتظار يجي شي دينامو يعاود يخرج هاد الجمر ديال الوعي السياسي من الرماد””. 4 أسئلة وجهناها لصاحب القناة “ع بالسياسة”: 1 ـ اشنو هي قناة “ع بالسياسة” بداية شكرا للاصدقاء في موقع “كود”. قناة “ع بالسياسة” محاولة تبسيط نقاش الشان العام، باش يتقدم للناس العاديين اللي باغيين يفهمو اشنو واقع في البلاد والعالم، وعندهم صعوبات من بيناتها، اللغة والمفاهيم المركبة، ومن جهة أخرى طغيان الشعبوية والاختزال بل والهجوم على الجميع بدون استثناء ولا عقل وبلا حد ادنى ديال الاحترام. 2 ـ يوحي اسم “ع بالسياسة” انها قناة سياسية؟ ماشي بالضرورة،  حيت المواطن المغربي هو اللي بدع هاد المصطلح ديال “ع بالسياسة”، اللي كيعني الهدوء والتوءدة وعدم التسرع من أجل الوصول إلى تحقيق الهدف، والهدف فهاد القناة ان المعلومة توصل للناس “غير بالعقل” أو “بالمهل”، وبلا أحكام مسبقة مع محاولة تجنب محاكمة الفاعلين. 3 ـ شكون الشريحة المستهدفة؟ طبعا هوما المغاربة كاملين، وفي المقدمة ديالهم مغاربة مواقع التواصل الاجتماعي، اللي كيتعاملو مع الصورة والفيديو اكثر من تعاملهم مع المقروء والمكتوب، وبالتالي محاولة استفادة من اكبر قدر ممكن من الفرص اللي كيعطيها عالم الانترنيت والمواقع الإلكترونية من اجل تحقيق تواصل اكبر واكثر إفادة. 4 ـ كاين اللي تيقول أن التفاهة هي السائدة في المغرب؟ بصراحة انا عندي واحد رأي اخر، التفاهة جزء من بنادم لاصقة فيه وبيها باش الانسان عاش وعايش، وواجه بيها صعوبات الحياة من نهار كان فوق الكرة الارضية، مشكلتي مع الناس اللي باغيين يحاربو التفاهة انهم بحالا “تواضعو” وقبلو ينزلو”  عند الناس من السما فين عايشين، في حين ما يسمونه التفاهة هو صناعة فيها بزااااف ديال “الانساني” وفيها كذلك السينما. اكيد أن المغاربة إلى لقاو اللي يقدم ليهم “الانساني” كيمفا هو بعيد على السينما والغرائز، غادي يديهم بحوايجهم وبتعبير العروبية  غاي يديهم “بحُبّْهم ولُبّْهم”. 4 ـ واش بقات شي سياسة فهاد البلاد؟ عرفت واحد القضية المغاربة شعب مسيس بالمزيان، المشكلة هي قلال الناس اللي كيعرفو يتعاملو مع الوعي الحاد للمغاربة، ويمكن غادي نكونو محظوظين اننا جيل عاش في السنوات الاخيرة وحدة من ازهى واجمل سنوات الممارسة السياسية من 2007 إلى 2017. هاد المغاربة اللي نخارطو بكثافة كبيرة في النقاش السياسي ديال هاد الفترة ما تبخروش وما نقارضوش، ولكنهم موجودين وخدامين على راسهم في انتظار يجي شي دينامو يعاود يخرج هاد الجمر ديال الوعي السياسي من الرماد." "بنعباد لـ”كود”: ها علاش طلقت برنامج “ع بالسياسة” بالدارجة..والمغاربة مسيسيين بزاف"
"قبيل انطلاق موسم انتقاء العاملات الموسميات من المغرب للعمل في حقول الأندلس الإسبانية، والذي من المتوقع أن تستقبل فيه اسبانيا خلال العام الجاري، 16500 عاملة موسمية مغربية، يخوض اليمين الإسباني المتطرف حملة تشغيلهن. وأطلق حزب “فوكس” اليميني المتطرف، الذي احتل المرتبة الثالثة في الانتخابات الأخيرة، حملة ضد تشغيل العمال الفلاحيين المغاربة في الضيعات الإسبانية، حسب ما نقلته وسائل إعلام اسبانية نهاية الأسبوع." "حزب “فوكس” المتطرف ضد العاملات المغربية: مباغيهمش يخدمو ف الحقول الاسبانية"
"محمد الوفا كان اول وزير اختارو بنكيران بعد تكليفو من قبل الملك عقب فوزه بانتخابات 2016 التشريعية. هاد لكلام كان قالو ل”كود” بنكيران فوقتو. كانت المفاوضات صعيبة ورئيس الحكومة السابق بذهاؤو كان متوقع باللي ما غاديش يدير حكومتو ولكن كان متيقن من حاجة وحدة هو انها ايلى كانت فاول وزير فيها ماشي شي حد من حزبو او شي شخصية اخرى بل محمد الوفا اللي دوز معاه الولاية السابقة ديالو كلها. بعد التربيعة الوطنية دوز وزير منتدب مكلف بالشؤون العامة والحكامة. فلقاء مع “كود” بعد مفاوضات مع ادريس لشكر الكاتب الاول لحزب الاتحاد الاشتراكي٬ سولنا بنكيران على واش بان شي ضوء. كان فجوابو باللي ما كاين ضو وباش سولاتو على شكون يقدر يكون فالحكومة كان ردو ل”كود” باللي اللي متأكد منو هو وجود محمد الوفا فهاد الحكومة. العلاقة بيناتهم بدات من بداية حكومة نونبر 2011 . كان حزب الاستقلال جزء من الائتلاف الحكومي. بنكيران فاوض عباس الفاسي وتوصلو للائحة الوزراء. كان ضمنهم الوفا. شي وحدين فالدولة بداو ينوعرو ودفعو حميد شباط يولي امين عام للاستقلال ودفعوه يهاجم بنكيران ويخرج من الحكومة. كان هاد الشي ف2013. خرجو وزراء الاستقلال باستثناء الوفا اللي بقى وفي لبنكيران. طبعا كان خدا الاذن من القصر. نسيب علال الفاسي كيعرف المخزن مزيان. كيعرف يدير الصواب. بنكيران كان طلب يبقى فالحكومة وهو خذا هاد الاذن واستمر مع بنكيران. توطدات العلاقة بزاف بين الرجلين. بل كان الوفا ماشي غير وزير فحكومة بنكيران بل اكثر مستشاريه السياسيين. ايلى كان محمد حصاد وزير الداخلية كيتسشتارو فالامور المرتبطة بالادارة وتعقيداتها٬ فالوفا كان مستشارو فقضايا مرتبطة بالسياسة ومسالكها الوعرة. طبعا الوافا شخصية سياسية مرموقة. عانى من داك الشي اللي غادي يعاني منو بنكيران فيما بعد: طعنات الحزب وجحود الدولة. كان هاد السياسي هو اللي مؤهل ياخد حزب الاستقلال فبلاصة عباس الفاسي. شي مقالع فالمخزن حينها بعدوه على عباس وداروه سفير فالهند فايران فالبرازيل. المهم تهناو منو ولكن الوفا المراكشي الذكي الداهية كان متبع كلشي. جات حكومة بنكيران ومعاها رجع للسياسة شوية من رونقها. شاف بعد تعيين الملك لبنكيران باش يدير حكومة ف2016 باللي تعرض لاجحاف من الدولة وطعنات من حزبو. كان الراحل محمد الوافا قال ل”كود” فاحدى المرات باللي يستاقل من السياسة مع بنكيران. بقى ديما كيزورو٬ وفق ما علمته “كود”٬ فاللول كل ثلاث وقبلوها وولات كل اربعا. كان كيجي وفاحيان كثيرة كيكون معاهم نبيل بنعبد الله الامين العام لحزب التقدم والاشتراكية. الوفا المرح ديما باش كيدخل عندو كيخاطب بنكيران “السيد الرئيس” =رئيس الحكومة= ويرد عليه هاد الاخير بالتقشاب. ديال من رئيس. يمكن غير عليه وعلى فريد= يقصد فريد تيتي اللي مع بنكيران وتشهر بزاف فتصوير فيديوات وصور لامين عام العدالة والتنمية سابقا." "الوافا السياسي اللي لقى فيه بنكيران وفاء ما لقاهش فناس حزبو. كان اول وزير ختارو بعد تكليفه من قبل الملك ف2016 واعتازل السياسة معاه"
"علمت “كود”، أن النيابة العامة بمحكمة الاستئناف بمكناس اصدرت، الاثنين الماضي، قرارا بإيداع متهما يعمل حارسا مؤسسة تربوية خاصة بمدينة خنيفرة، رهن تدابير الاعتقال الاحتياطي بالسجن المحلي تولال 1 في انتظار التحقيق التفصيلي معه حول التهم المنسوبة إليه. ويتابع المتهم بـ “هتك عرض قاصر بعنف”، بعد اعتقاله من طرف مصالح الأمن، بناءا على التصريحات المضمنة في الشكاية المرفوقة بالشهادة الطبية التي تثبت الواقعة، والتي رفعتها أسرة الضحية الذي يبلغ 6 سنوات، وتعرض للاستغلال الجنسي عدة مرات من طرف الحارس المتهم بمرحاض المؤسسة التربوية." "سيكوريتي بيدوفيل رجع مرحاض مدرسة خاصة لبرتوش"
"من بعد ما داز شهر والزيادة على النهار اللول من الحجر الصحي لي فرضو المغرب للحد من انتشار فيروس كورونا، بزاف ديال الناس والمشاهير عبرو على القنطة بسباب الگلاس في الدار، ومنهم هشام مسرار. مسرار المنشط في القناة الثانية نشر تصويرة على حسابو في انستگرام وكتب عليها “قربنا نصديو بهاد الحجر الصحي، الله يفكنا على خير وترجع الحياة كيفما كانت وأحسن”. هشام مسرار كان من المشاهير لي شجعو المتتبعين ديالهم على الالتزام بالحجر الصحي وطلق تطبيق للرياضة من الدار. " "هشام مسرار محتارم الحجر الصحي: قربنا نصديو"
"قال مصدر ل”كود”، أن دفاع بوعشرين تقدم بطلب ثاني بعد طلب تحديد جميع المكالمات، ويتعلق بالاستماع للشهود أو الاستغناء عنهم قبل الشروع في عرض الفيديوهات. وقال مصدر كود، أن المحكمة بعد المداولة، قبلت الطلبات شكلا ورفضتها مضمونا." "دفاع بوعشرين تقدم بطلب الاستماع للشهود او الاستغناء عنهم قبل عرض الفيديوهات وها اش قالت المحكمة"
"مقاطعة ديربيشاير البريطانية شهدات حادثة ماساوية بعدما توفات شابة إثر سقوطها من فوق قمة جبل “كيندر داون” من ارتفاع 100 قدم. الشابة خرجات هي وعائلتها وحبيبها باش يستمتعو في عيد الفصح، ومن بعد 3 ساعات ديال المشي وصلو الشلال، الأم والأخت خلاو بنتهم مع حبيبها باش يعيشو الرومانسية وهنا وقعات الواقعة. وقالت صحيفة “مترو” أن رجل الشابة زلقات وحاول حبيبها يشدها لكن طاحت وداها الما، وملقاوهاش إلا بعد نصف ساعة من البحث. التحقيقات داروهم البوليس وأكدوا أن مكينش شي دليل على شبهة جنائية في الحادثة المؤلمة." "خرجة عائلية تحولات لمأساة حقيقية.. شابة زلقات وحبيبها فشل في إنقاذها"
"علقت المطربة الأمريكية، ليدي غاغا، على اختيارها للمشاركة في حفل تنصيب الرئيس الأمريكي المنتخب، جو بايدن، ونائبته، كامالا هاريس، في يوم 20 يناير الجاري. وكتبت عبر حسابها على موقع “إنستغرام” للتواصل الاجتماعي: “يشرفني بشدة أن أنضم إلى حفل تنصيب جو بايدن في 20 يناير لغناء النشيد الوطني والاحتفال بالتنصيب التاريخي لـه ولكامالا هاريس. https://www.instagram.com/p/CKCASEns5L-/?igshid=1hr52pn61tu7z ومن المقرر أن تؤدي ليدي غاغا النشيد الوطني الأمريكي في يوم تنصيب جو بايدن وكامالا هاريس، الأربعاء 20 يناير الجاري، بحسب مجلة “فارايتي” الأمريكية. وليست هذه هي أول مرة تغني ليدي غاغا فيها النشيد الوطني، إذ سبق لها ذلك في افتتاح مباراة “السوبر بول 50” في عام 2016، وحازت وقتها على إشادات عديدة.  " "ليدي كَاكَا فرحانة حيث غادي تغني فحفل تنصيب جو بايدن -تدوينة"
"  توصلت “كود” في سياق متابعة حالة الطوارئ  الصحية التي فرضتها وزارة الداخلية وباشرتها ولاية جهة العيون الساقية الحمراء، ابتداءً من الساعة السادسة مساء اليوم الجمعة، خارطة توضح أسواق التموين المخصصة لكل دائرة. ووفقا للخريطة التي توصلت بها “كود” فقد تم تخصيص  ثمانية أسواق محلية بمختلف أنحاء المدينة قصد التبضع وإقتناء المواد الأساسية كل حسب الدائرة التي ينتمي الحي الذي يقطن به، وذلك في إطار التدابير الإحترازية المتخذة للحد من انتشار عدوى فيروس كورونا المستجد، بالإضاقة لإحداث سوقين اثنين جديدين لتخفيف الضغط. " "عشرة أسواق فالعيون للي بغا يتسوق بالتزامن وحالة الطوارئ الصحية"
"أفادت تقارير إعلامية إسبانية، أن مصالح الحرس المدني الإسباني ألقى القبض مؤخرا على مهاجر غير نظامي يحمل الجنسية المغربية بضواحي الجزيرة الخضراء متلبسا بسياقة سيارة رباعية الدفع مسروقة. وأضافت التقارير ذاتها، أن المتهم احيل على العدالة بعدما كشف تفتيش السيارة المسروقة عن شحنة مخدرات تقدر بازيد من 150 كيلوغراما من الحشيش." "حراك شدوه ف اسبانيا سايگ كاط كاط مشفورة وفيها 150 كيلو ديال الحشيش"
"الأرجنتيني دييكَو مارادونا، مدرب فريق خمنازيا اسكَريما، حطوه فالحجر الصحي، من بعد ما خالط مصابين بفيروس كورونا المستجد. وذكرات صحيفة “أولي” أن هذ واحد من ليكَارد كور ديال مارادونا فاق ولقى راسو فيه أعراض كورونا، وراه دار التيست ومازال كيتسنا النتيجة. وحسب المصدر نفسو، فمارادونا غيدير التيست دكورونا غدا الخميس." "غيدير التيست غدا.. مارادونا خالط مصابين بكورونا وحطوه فالحجر الصحي"
"علمت “كود” ان عزيز اخنوش رئيس التجمع الوطني للاحرار وزير الفلاحة والصيد البحري والتنمية القروية والمياه والغابات غادي يبقى فالحكومة اللي طلب الملك من رئيس الحكومة ينقحها ويقادها ويجيب ليها وزرا قافزين. وفق مصدر “كود” ان اخنوش غادي يحتافظ بنفس المنصب. حزب الاحرار كان عبر عن تضامنو مع رئيسو ودان الهجومات اللي تعرض ليها." "اخنوش باق فالحكومة"
"فقدت الممثلة رجوى السهلي، الأم ديالها، في نهاية هاد السيمامة، وهادشي أثر عليها بزاف خصوصا ان علاقتها معها كانت متوثرة وشاركات هادشي على حسابها الشخصي في فيسبوك. رجوى لي معروفة في مواقع التواصل الاجتماعي، وخصوصا في انستگرام، نشرت فيديو من گنازة الأم ديالها، وهي معنقة الصندوق وكتبكي وتتسامح مع ماماها. رجوى كتبت على الفيديو كلمات، وصفت فيها علاقتها لي كانت متوثرة مع أمها، لأسباب ما دخلاتش في تفاصيلها، ولكن طلبت من الناس يبغيو أمهاتهم وهوما حيين، ويقربو ليهم، ويعبر ليهم على الحب ديالهم. " "كانت علاقتهم ماشي حتى لهيه.. رجوى السهلي ودعت ماماها بكلمات مؤثرة – فيديو"
"البارح كثر بزاف ديال القيل والقال على أمال صقر ومسلم بعدما كل واحد دار بوسط على حسابو في انستكَرام كيحشي فيه الهضرة للاخر، والخلاصة الكبيرة ديال هدرتهم هي انهم مخاصم وكاعيين ويمكن حتى غادي يطلقو. ولكن دويرة خفيفة في الحسابات ديال الكوبل وغادي يبان للناس انهم دايرين “فولو ” لبعضياتهم وأنهم كيلايكيو شي لشي حشيان الهضرة ديال “الزواج والطلاق والشمتة” بلا حتى مشكل.   والخلاصة أن الفيلم كامل دايرينو على قبل شوية ديال البوز. اما التبركيكة لي جابت “كود” فهي ان مسلم صور هادي تقريبا 15 اليوم فيديو كليب، وناض ليه صداع مع المخرج على ود الفلوس لي تعطل عليه فيهم وجات أمال لبلاصة التورناج وعبرات على الغضب ديالها من شي حاجة دارها راجلها. هاد تخاصيمة لي كلشي ساق ليها الخبار هوما حاولو يستغلوها لصالحهم ويديرو بيها شي براكة ديال البوز بما انهم غبرو وممسوق ليهم حدهاد الايام. وهادشي زاد تاكد البارح نيت، بعدما بجوج هدرو على الكولكسيون الجديدة ديال التيشورتات دمسلم “Caballero”. " "ضريب المعاني وحشيان الهضرة.. واش مسلم وأمال صقر طلقو ولا باغيين غير يديرو البوز؟"
"وضع رجال الدرك الملكي يدهم على صيد ثمين وتمكنوا من تفكيك عصابة إجرامية خطيرة ، مكونة من أربعة أشخاص بينهم امرأة ، بعدما كبدت شركات الاتصالات خسائر مالية كبيرة وظلت تنشط في 22مدينة مغربية قبل أن يتم إيقاف عناصرها في مدينة الدار البيضاء. وبحسب مصادرنا، فإن عناصر الدرك الملكي العاملين بسرية مدينة ميدلت،تتبعوا أفراد العصابة إلى مدينة الدار البيضاء بعدما قام أفرادها بسرقة بطارية من أحد أعمدة لواقط الإشارات المخصصة لشركات الاتصالات والتي تبلغ قيمتها خمسة ملايين سنتيم إلى مدينة الدار البيضاء حيث تم إيقافهم وهم بصدد تصريف البطارية في سوق المتلاشيات بمبلغ مليون سنتيم . واعترف أفراد العصابة المفككة بكونهم دأبوا على التنقل في مختلف مناطق المغرب وترصد  أعمدة اللواقط الهوائية المملوكة لشركات الاتصالات لسرقة بطاريات بها،مضيفين في محاضر الاستمتاع المنجزة إليهم من قبل رجال الدرك الملكي بسرية ميدلت،بكونهم غنموا بطاريات تصل قيمه كل واحدة منها خمسة ملايين سنتيم من 22 مدينة مغربية قبل أن يٌعيدوا بيعها لتجار المتلاشيات بمبلغ مليون سنتيم لكل بطارية. وتمت إحالة أفراد العصابة المفككة على أنظار النيابة العامة لمحكمة الاستئناف بالراشدية بتهم تكوين عصابة اجرامية والسرقة الموصوفة باستعمال ناقلة بمحرك وتخريب منشئات عمومية مع حالة العود." "جدارمية طيحو عصابة خرباتها على شركات الاتصالات.. نفذت عشرات السرقات في 22مدينة وطاحت في كازا"
"حزب بوكس فمنطقة الاندلس، ماعجبوش الحال علاش المغرب ماتسجلاتش فيه عدد حالات كبير كيف تجسلات فإسبانيا اللي انهار نظامها الصحي في ذروة مواجهة كورونا، ومابقاوش كيقدرو يشدو الناس فالسبيطارات. رئيس الحكومة الاندلسية المنتمي للحزب الشعبي والمدعوم من بوكس، خوانما مورينو، قال أن أكثر جهة متضررة من عملية عودة مغاربة وجزائريي أوروبا لبلدانهم باش يدوزو العطلة، هي الجهة ديالو، وخاصو حتى هو يكون على علم بكل شيء متعلق بهاد العملية، خصوصا أن عودة هاد الجالية من شمال افريقيا بعد نهاية العطلة يقدر ينتج كارثة حقيقية، لأن عدد المهاجرين لي كيمشيو بالغ ثلاثة ملايين فرد. خوانما اوضح أن هاد الناس يلا جابو معاهم كورونا من المغرب والجزائر غاتكون كارثة اخرى، وأن العودة ديالهم كيترصد ليها عدد كبير من الامن بجهة الاندلس. رئيس بوكس فقرطبة واللي كيدعمو حكومة الاندلس، حتى هو دخل فهاد المعمعة وقال أن المغرب ماشي مستعد مزيان، والنظام الصحي ديالو ماشي حتى لتمى، وأن المعطيات لي كيقدم ماشي هي هاديك. وطبعا بينو فالاخير حقدهم على لمغاربة ملي قال انهم كيتضامنو مع مليلية وسبتة لي كيخنقها المغرب." "حزب بوكس ماتصرطاتش ليه كيفاش المغرب ماضرباتوش جايحة كورونا بحال الصبليون: المغرب ماشي مستعد ومكيعطيش ارقام صحيحة"
"  الكَركَرات نهار الجمعة الموافق للعشرين من نونبر 2020، نهار من ضمن نهارات طلعات شمسها على الراية المغربية وكشفات على واقع جديد فمنطقة استراتيجية مهمة للبلاد، منطقة هي عِماد لسياسات البلاد الخارجية، وعبرها قدر المغرب أنه يبدل مواقف ويقلب موازين فقارة أفريقية مواقفها السياسية كتبنى على المصالح وعطيني نعطيك جهارا نهارا. التسعود د الصباح “كود”  كانت فالمعبر، وقفنا على الحركة كيدايرة، مزيانة وفيها رواج وهادشي باين على مالين لحوانت حدا المعبر، خدامين مروجين، برارد أتاي، العصير، الزريك -مشروب صحراوي عبارة عن اللبن والماء والسكر أو الحليب والياغورت-، كلشي موجود وبنادم مسربي خدام على راسو وكيعرق على رزقو، مخلي ولادو ولا أهلو وناسو ورزقو تابعو مئات الكيلومترات على الحدود، فالكَركَرات كلشي استهلاكي تقدر تلقاه، ولي بغيتيها واجدة، وكلشي بادي نهارو بالابتسامة. فخضم هادشي كتلقى عائلات من جنسيات دول جنوب الصحرا كَالسين لكنتهم غريبة وجنسياتهم مختالفة، وزيد عليهم كَور أيضا تا هوما كاينين، كيساينو يدوزو، ولكن الحركة المدنية مازال ما ولات كاينة بسبب التقييدات ديال كورونا، الكَركَرات دابا للأنشطة التجارية فقط كيف كان قبل ما تسد الطريق. التسعود وعشرين دقيقة، أول حاجة درناها مشينا للديوانة نشوفو الشاحنات لي غادية لموريتانيا والعمق الأفريقي، حركة عادية كلشي كيساين نوبتو توصل مستاعد يصبر ساعة وجوج وثلاثة ولكن فالنهاية غادي يكمل طريقو وما يوقفو تا حد ما دام قانوني وسلعتو نقية من أي شوائب. شي مريح فشاحنتو شي كيفطر فيها وشي كيبقشش فتيليفونو المهم ضامن بأنه يدوز لموريتانيا، وصحاب الديوانة بزيهم خدامين، شي غادي شي جاي، شي هاز وراق، شي داي معاه كلب على ود التفتيش الروتيني، كلشي خدام، خدام لراسو ولبلادو، وهادشي كتشوفو بعينيك. كتشوف الشاحنات أيضا كدوز فالسكانير كتقلّب وكدوز فنهاية المطاف باش تغادر البوابة فاتجاه موريتانيا فأمان. الخروج من المعبر كيف ديما بسلاسة ومسربي، وأول حاجة كتشوفها الطونوبيلات والسيارات لي خلاوها ماليها تم ومشاو، على اليمين وعلى الشمال، تكون قريبة لشي 150 شاحنة على جنب الطريق كتحس بيها مريضة وحزينة بسباب هاديك الوقفة، بحال شي حد مرض مدة 24 يوم وبرا ومازال كيعاني من آثار المرض، باغي يتحرك وكيسترجع عافيتو وأنفاسو دقة دقة. الكاميونات صفوف وعلى امتداد البصر كاينين سيارات غير صالحة للإستعمال، شي بلا روايض، شي تباع صالونها، شي طونوبيلات باقي فيهم الكركاس فقط كتساين نوبتها تدخل لداخل المعبر بسباب الحملة لي دايرة السلطات المغربية لتمشيط المنطقة وتنقيتها من كل الشوائب. فهاد الصدد سولنا شخص على المهلة لي عطاوها ليهم باش يحيدو سياراتهم، وقال ل”كود” بأن السلطات ما عطاتهومش موعد، المهم تهبرو بالقرار وصافي، بمعنى الى شفتيهم قربو للبلاصة لي فيها سيارتك، سير عتق وحيدها واذا ما لقيتيهاش سير سول فالديوانة، أما الموريتانيين والبارك لي حدا البوابة ديالهم فعطاوهم يومين، واليوم الجمعة هو آخر نهار، داكشي علاش البارك ديالهم خوا ولات فيه تقريبا شي 30 سيارة فقط بعدما كانت شي 200 سيارة. أهم حاجة كان دارها المغرب هي ديك الطريق المعبدة فسنة 2016 لي كتسهل عليك المرور بخير وعلى خير، كدوز فيها انسيابية على امتداد شي 3 كيلومتر، شي غادي فيها شي جاي مقابل مصالحو، وقبل نهايتها كاين شعارات البوليساريو لي كانو سادين المعبر مكتوبة على الزفت. أول حاجة كتلفت انتباهك بعدما كتسالي الطريق المعبدة هو وجود الجرافات خدامة على استكمال تعبيد الطريق، كتقاد الطريق وترسمها مبدئيا وكتحيد لحجر وتنقي قبل ما تبدا الأشغال. فهاد لبلاصة كاينين شي 5 ديال الجرافات غاديين جايين كيرصو الطريق ويوجدوها. وفالمقابل كاين أول نقطة ديال الجيش فوقها العلم الوطني كيرفرف، نفسهوم هادوك الجنود لي كانوا نهار الخميس هوما لي كاينين الجمعة، لي كيدوز حداهم كيعطيهوم التحية ولكلاكسونات خدامين، شيافر الكاميوات كيشيرو ليهم، وفي ساع كيردو عليك، هاد لي جيست واخا بساط ولكن كتشوف فعينين الجنود لي على خط التماس وفمسافة الصفر الامتنان والفرحة والتشجيع، والأكثر من ذلك المعنويات المرتفعة، هاد الناس يستاهلو، حياتهم واهبينها للبلاد، وهادو هوما لي يستاحقو يكون عندهوم تقاعد البرلماني، لابسين لباسهم العسكري هازين سلاحهم وعينيهم محلولين سهرانين لحماية لبلاد، فيهم شباب وجنود أربعينيين، دايرين اللثام ومتأقلمين مع الطبيعة الصحراوية. الجو فالكَركَرات أو قندهار عادي ما كاين تا حاجة تستدعي أنك تخاف منها لأن جنودنا كاينين، فبالاضافة للبوسط لي جاي حدا الطريق، كاين بوسطات آخرين، كل وقت كيخرجو من حداهم سيارات عسكرية ما تعرف منين خرجو، جايين قاطعين من الغرب للشرق فيها ناس عاطية رواحها وتستاحق بزاف ديال الامتنان والشكر ونديروهم فوق ريوسنا احتراما وإجلالا. حدا هداك لبوسط كاين مخيم البوليساريو لي تحرك، مخيم كتحس بيها بحال مخيمات تندوف ثانية دارت فالكَركَرات، كتشم فيها ريحة صحراوي مغرر بيه، تلاح فهاد المنطقة، كاين بقايا الأكل، بقايا اللباس، بقايا الأغطية، التلافز، والروايض، كَادومة وأنابيب حديدية، والدوا حتى هو، كاين سيروم كان معلق لشي حد مريض فيهوم، كاين الفانيد، كاينين سيروات، كاينة الفاصمة لي فيها الدم، كاين حتى ورقة فيها تحذير من الألغام، هادشي كلشي كاين، وفاش كتشوفو كيبقى فيك الحال، لأنها حالة انسانية قبل ما يكون مولاها عندو موقف سياسي معادي، وكلشي قاستو العافية لي كانت فالمكان. الدورة فبلاصة مخيم البوليساريو، كتعطيك فكرة على المستوى المعيشي فمخيمات تندوف، كتعطيك فكرة على المعاناة لي كاينة تم، فكرة على تجارة البعض بالكل، حتى لمستوى اللباس لي باقي، كيحكي ليك الفرق بين تندوف والعيون والسمارة والداخلة وبوجدور. صعيب أنك دوز من هداك المخيم وما يبقاش فيك الحال على حالة الناس لي كانت تم، صعيب أنك تتجاوزو بلا ما يمشي بالك لأهلك وناسك لي فالمخيم اذا كانوا عندك. تجاوزنا مرحلة المخيم والمعاناة لي كتواجد على حافة الطريق لي كتعبّد دابا وباديين فيها الجرافات، ومشينا طلعلنا لبوابة موريتانيا، ولي كيتجمعو فيها 6 شاحنات وكيدوز عادي للتراب الموريتاني شاحنة مور شاحنة وغادي يدوزو لمرحلة أخرى ولبلاد جديدة يقلبو على رزقهم، شي غادي لمالي وشي غادي للسنغال حسب ما قالو لينا الشيافر. حدا فين كيوقفو الشاحنات عند البوابة الموريتانية من جهة الشرق ماين نقطة أيضا للقوات المسلحة الملكية، فيها جوج خيام وهي نقطة متقدمة بزاف، وبعيدة على بوابة موريتانية بشي 50 متر على أبعد تقدير، وخدامة فيها جرافة كتكمل الحزام الرملي، كتجمع لحجر والتراب وتقادو حجرة بحجرة وحصية بحصية بلا كلل ولا ملل، خصوصا وأنه خط دفاعي مهم يمكن ليه يعرقل أي محاولة لغلق الطريق مستقبلا ويوضع حد لأي بلوكاج مستقبلا. حدا البوابة الموريتانية ما لقيناش داك السيد لي كانو طلبو ليه رشوة البارح الخميس، يمكن داز دخل لموريتانيا وهادشي لي كنتمناو، السيد كان هاز معاونة للموريتانيين -كارافان صوليدير- والدرك كيطلب منو الرشوة والتدويرة وهذا هو الفرق بين جيشنا لي كيأمن الطريق حاليا وواحد أو جوج من الدرك الموريتاني راهنين مصير شيباني معاق أو شيبانية معاقة بحفنة أوقيات غادي تبعهوم عليها دعاوي واحد ضارب الطريق من فرنسا." "الكَركَرات : تفاصيل كثيرة على الوضع ودوا وماكلة وسيروم ورحلة بطلها جيش معنوياتو مرتافعة وحاس بالإمتنان"
"بي بي اس لي غارق وكيمرمدوه فالحكومة وكل مرة يجريو ليه على وزير قاليك كيناقش القضايا الاجتماعية دلبلاد، فقد أكد مصدر من داخل المكتب السياسي أن الاجتماع لي كان لبارح شددو فيه على ضرورة مواصلة الحكومة للإصلاحات الكبرى. المصدر نفسه زاد لـ”كود”، قائلاً: “راه ميكنش نبقاو ساكتين ونقولو أن الأمور بشكل إيجابي ونحن لا ننتقذ الحكومة لكن كنطالبوها بإصلاح الاقتصاد وتزيد من العمل ديالها في اتجاه ما هو اتجماعي وديمقراطي”. دابا حزب يعتة مابقاش شي حزب مؤثر سواء فالمعارضة أو داخل الاغلبية، واللي مزيان ليه أنه يعاوط حالتو الصحية عاد يفكر يناقش مشاكل لبلاد، ماشي يديرها مطية باش يصفي حساباتو مع البيجيدي." "بي بي اس واحلين مع راسهوم وجتامعو باش يفكرو فمشاكل لبلاد!"
"الضسارة فين كتوصل، وداد سيري لي مشهورة غير ك”مؤثرة” في مواقع التواصل، وخاصة انستكَرام، دارت فضيحة قانونية بتصويرها لرجال الأمن في كازا وبدات تغوت ملي وقفوها باش يقيدو ليها مخالفة، وكتقول “تهددني وتمد عليا يديك. عندي وراقيا ، وكيتهجم عليا حيت هازة تلفون وكنصور”. وداد اللي عندها مليون ونص متابع في حسابها معارفاش ان السياقة بالتلفون مخالفة، وزايداها كتصور في البوليس وهما كيديرو خدمتهم، ولي هي مخالفة اخرى. وداد رجعات ودارت فيديو كتضحك، وقالت البوليس طلب منها السماحة وعطاها الحمص وكملات الطريق لدارها واخا هي الصراحة راها كانت دايرة مخالفة وشادة التلفون وهي سايگة. هاد القضية ديال تصور البوليس وهي كتغوت فكرات الناس في قضية اليوتوبر “ام مهاب” لي صورات بوليسي ولي دخلات الحبس دوزات فيه شي بركة بسباب فعلتها. https://www.instagram.com/p/CLAaWTQHk-Y/?igshid=14t0gelruou41" "الضسارة.. بلوكَوز حيحات على بوليس كازا بعدما دارت مخالفة وفالاخير قلباتها ضحك – فيديو"
"خصصات صحيفة “نيويورك تايمز” العالمية البارح السبت منشور في صفحتها على انستكَرام لي فيها 10 مليون متابع للحديث على وصفة حلوة “غريبة” المشهورة. الصحيفة عطات وصف دقيق لكيفاش كتقاد هاد الحلوة المغربية، وقالت أنها مفيهاش الطحين، وأنها نوع من الحلويات لي المغاربة كيصوبوها على طول العام وبأنها كتكون مقرمشة من الخارج ورطبة بحال الزبدة من الداخل. المغاربة عجبهم البوسط، وخلاو بزاف ديال التعاليق بالعربية تحت التصويرة، وحتى الأجانب استغلو الفرصة وعبرو على الحب ديالهم لبلادنا وللأكل المغربي لي غني على التعريف. " "صحيفة “نيويورك تايمز” خصصات بوسط على “غريبة” فصفحاتها الرسمية"
"— أي واحد تبنى خطاب كيحرض على العنف ضد الآخرين فراه بلاصتو الحبس حيث كيشكل خطر على المجتمع وكيهدد السلم الإجتماعي لي عايشين فيه ، وهادشي لي دارت مليكة مزان مؤخرا ففيديو نتاشر بزاف فالمواقع ، ولي هددات فيه العرب بالذبح وكفرات بالعرف القائل ” شلح وعربي تايعفو ربي”، وبزاف ديال الناس اعتبروا الأمر مبالغ فيه من طرف الدولة ، وأن بلاصة مليكة مصحة عقلية والسيدة خاصها علاش نفسي ماشي الحبس ، الموشكيل فهاد الناس هو أنهم ديما كيتوقعوا أن الطبيعة البشرية خيرة ، وأي شذوذ على هادشي فراه ماشي طبيعي وخاصو علاج فمصحة نفسية خاصة كتعالج الإنسان من انسانيته وتردو وديع بحال شي دجاجة ، محب للآخرين ، غيري ، وكيستعمل مصطلحات سديدة سياسيا فالهدرة ديالو ، لكن للأسف الإنسان كائن ولد القح…. إلى أن يتبث العكس ، والعنصرية وكره الآخر والحقد عليه والرغبة في ابادته سلوك انساني محض ممحتاجش علاج ، ولكن حيث كيهدد المجتمع فراه محتاج عقاب واعادة التأهيل بصرامة ” طبعا ماشي هادشي لي كيوقع فالحبس مغريبي”. ومايعاب على الدولة المغربية من ناحية اعتقالها لمليكة مزان ، هو هاد سياسة الكيل بمكيالين ، إييه السيدة هددات بالذبح حمقة أو بعقلها هادشي القضاء لي غادي يحسم فيه ، ولكن راه ماشي أول مرة كيهدد شي مغربي مغاربة خريين ، نتفكرو غير أيام عشرين فبراير شحال من فيديو كان ديال أشخاص بالأسلحة البيضاء كيهددو فالمغاربة ، ها مول الشاقور ها مول الدلاحة ها مول الفردي ها مول الخماسية ، ها مول الزيزوار ، وهاد الفيديوات كلها وراه باقا فيوتوب كانو فيها تهديدات صريحة للمغاربة ، الفرق لي كان هو أن أغلب هاد الناس كانو معلقين الراية وكيغوتوا عاش الملك وكيهدرو من منطلق حبهم للوطن ، وأنهم مستعدين يتكرفصوا على مغاربة خريين الى كانو كيهددو الوطن من منظورهم طبعا ، إييه حب الوطن والغيرة والخوف عليه شي حاجة زوينة ، ولكن بنادم يكون سامع غير التشاش على شي واقعة وينوض يهدد الناس ففيديو ومع ذلك مايتعاقبش وميتجبدوش ليه وذنيه على الأقل غير حيث المنطلق كان هو حب الوطن فراه لا بزاف هادشي ، وغير مؤخرا مع حراك الريف بزاف ديال الناس دارو فيديوات كيهددو روافة والزفزافي ومع ذلك مامشا حد منهم للحبس منهم  المسمى مبارك الدريبي لي ساكن فالإعلام وماخلى غير لي نسا فيهم ، وتاحد ماقاليه شحال فالساعة . القانون خاصو يتطبق على كولشي والوطنية ماشي ذريعة ولا غطاء للواحد باش يهدد الناس على راحتو بدون محاسبة ، راه مكاينش شي فرق بين مليكة ولخريين من غير أن لخريين معلقين الراية ومليكة معلقة على العالم ، خاص كولشي  يتحاسب  هادي هي الديمقراطية ." "علاش الدولة اعتقلت مليكة مزان وخلات الدريبي اللي تاهو هدد الريافة بالقتل؟"
"كشفات المديرية العامة للأمن الوطني، أن العدد الإجمالي ديال الأشخاص اللّي تضبطو في إطار العمليات الأمنية المنجزة لفرض تطبيق إجراءات حالة الطوارئ، منذ تاريخ الإعلان عنها، بلغ 57.003 أشخاص في مجموع المدن المغربية. المديرية أفادت مساء اليوم الأربعاء أنه من بين هاد 57.003 شخص، كاين 30.689 شخصا تم تقديمهم أمام النيابات العامة المختصة." "هادشي من انهار بدات حالة الطوارئ: البوليس مزيّر  وأزيد من 57 ألف اللّي طاحو"
"الرجال ممحترمينش حالة الطوارئ الصحية بحال لعيالات. هادشي كشفات عليه رئاسة النيابة العامة مساء اليوم الخميس، إذ أشارت إلى أن 34508 من الرجال خرقو حوال الطوارئ منذ دخول المرسوم بقانون المذكور حيز التنفيذ إلى غاية يومه الخميس 23 أبريل 2020 على الساعة الرابعة زوالا. الرئاسة ديال النيابة العامة كشفات أيضا أن عدد النساء اللّي محترموش حالة الطوارئ وصلو لـ1053، فيما بلغ عدد الرشداء الذين لم يحترموا حالة الطوارئ 34778 شخص، مقابل 783 قاصر." "الرجال ممحترمينش حالة الطوارئ بحال لعيالات: اكثر من 34 ألف راجل اللّي دار الخرق ولعيالات غير 1053"
"رفضت المحكمة الفرنسية الإثنين، السماح للفنان المغربي سعد لمجرد، بقضاء عيد الأضحى برفقة عائلته في المغرب. وحسب مقال نشرته مجلة “سيدتي”، أن سعد المجرد، لن يقضي عيد الأضحى المقبل بالمغرب. وتداول محبي ومتابعي لمجرد الخبر بحزن كبير، معربين على أنه كان يتمنى قضاء العيد مع عائلته خاصة بعد نجاح أغنيته الجديدة “كازبلانكا”.  " "سعد المجرد غياكول حوليه بوحدو ففرانسا. القضاء الفرنسي منعو يدوز عيد الأضحى فالمغرب"
"البرنامج الحواري ديكالي “عشا وجوج اغبياء” =العنوان بالفرنسية= الاخير اللي سماه معديه امين بلغازي ويوسف المودن للبرنامج “ملحمة العدميين” واللي تبث على قناة البرنامج وصفحاتها على التواصل الاجتماعي كان فشي شكل. فشي شكل ماشي من حيث المواضيع اللي ناقشها. حقاش سبق وناقش مواضيع كثيرة بجرأة كبيرة بزاف. مواضيع اجتماعية وحتى سياسية. لكن هاد المرة كان الجديد وربما غير المسبوق فتاريخ الاعلام بالمغرب ان برنامج بالدارجة كيناقش خطاب من خطب الملك محمد السادس يتعلق الامر بخطبة عيد العرش الاخيرة اللي دارها من الحسيمة. طبعا هاد البرنامج ماشي شي تصور غير مسبوق فالاعلام السمعي البصري. كاينين برامج كثيرة ففرنسا كتشبهو بحال برنامج كان كيديرو المنشط الشهير تيري ارديسون فواحد الوقت. كيعرض على ناس فالدار فالليل. كيتعشاو كيشربو وكيناقشو. جلسة حميمية ما فيهاش بزاف تزواق الهدرة. الناس كتكون مطلوقة. فالحلقة الاخيرة كان النقاش حول خطاب محمد السادس. حلقة كان فيه الفاعل الثقافي بحال عادل السعداني والفنان بحال باري والمثقف وشي حد مقدم راسو رئيس شي جمعية ما معترف بيها والصحافي بحال عمر الراضي والحقوقي والناشر السابق ومؤسس “تيل كيل” احمد بنشمسي. فالاول كان الانتقاد كبير لخطاب الملك. وصفوه باوصاف سلبية كبيرة غير مسبوقة فشي برنامج واخا على الانترنيت بهاداك التحليل وهاداك المستوى. تغييب الحسيمة واخا هو من الحسيمة وعدم التطرق للحراك في مدن مختلفة كان سبب هاد الانتقادات. هاد الشي ديال الانتقاد اللي كان بلى سبان بلا معيور امر مقبول فدولة كتقول على راسها دولة الحق والقانون. داخل فحرية التعبير. اكيد ماشي كاع لمغاربة كيعجبهم خطب الملك الاخيرة. ايلى ما كانش السبان كيف دازت حلقة “ملحمة العدميين” ما كاين مشكل.
النقطة الوحيدة اللي كانت ناقصة فهاد النقاش هو ان الجميع كان عندو نفس الرأي. هنا ما كانش ديبا. ما كانش نقاش. اللي كيعدو ويقدمو البرنامج خربوقوها فهادي. علاش جابو ضيوف كلهم كيتشاركو فتقييمهم لخطاب او لمواضيع. كان البرنامج يكون اقوى بالحوار بالنقاش بالاختلاف فالرآي. يعني انهم دارو عكس ما كيدير القنوات العمومية. بغاو يكونو بديل وهاد الشي مزيان ولكن دارو بحالهم. قصاو اللي مختلف معاهم. التلفزة كتجيب منار السليمي باش يمجد ويشكر ويشيد بخطب الملك وهما جابو منار السليمي الجهة الاخرى اللي كلشي كلح وخايب ومقود. التوازن كيفرض احضار اراء اخرى" "سابقة فالمغرب . انتقادات شديدة لخطاب محمد السادس فبرنامج فيه غير لمغاربة ومسجل فالمغرب وكلشي مدرج. هاد الشي ايجابي فبلادنا غير هما دارو بحال تلفزيوناتنا وجابو السليمي ديال الجهة الاخرى"
"لعبة “قطار الموت” تكوانسات في المنتزه الترفيهي “Six Flags Fiesta” نواحي سان أنطونيو ف تكساس هاد الويكاند، وبزاف ديال الناس لقاو راسهم حاصلين معلقين ف السما. اللعبة وقفات في وسط الدورة ديالها، والناس بداو كايغوتو وتخلعو لا تطيح بيهم وتوقع الكارثة. موالين الپارك فين وقع هادشي عيطو على البومبية باش يعاونوهم ينزلو الناس، وعتقو 20 واحد، وكلشي كان بصحة جيدة وحتى واحد ماوقع ليه والو ولكن كلشي كانو مخلوعين. " "“قطار الموت” تكوانسا ف السما وشويا توقع كارثة – فيديو"
"في خضم النقاش الواسع الذي يدور حول التعديل الحكومي المرتقب. كشف مصدر حكومي في اتصال مع “كود”، أن سعد الدين العثماني، رئيس الحكومة، بدأ في إجراء اتصالات مع زعماء الأغلبية. وقال المصدر الحكومي، المقرب من رئيس الحكومة، أن العثماني بدا الاتصالات ديالو مع زُعماء الأغلبية، وذلك في إطار الصلاحيات اللي عندو، في انتظار عقد اجتماعات مع زعماء الأغلبية الحكومية. وأوضح المصدر نفسه: “راه اي جديد غادي يعلن عليه رئيس الحكومة اللي مكلف بهاد اللقاءات”. زعيم حزب سياسي داخل التحالف الحكومي كشف أن العثماني غادي يكلس مع كل زعيم حزب سياسي فالأغلبية على انفراد كما جرت العادة." "رئيس الحكومة بدا مشاورات التعديل الحكومي وزعيم حزب سياسي لـ”كود”: غادي يجلس مع كل واحد بوحدو"
"علمت “كود” ان خالد سفير والي الدار البيضاء سابقا والوالي مدير عام الجماعات المحلية واحد من المرشحين المحتملين ياخد بلاصة محمد بنشعبون على رأس البنك الشعبي المركزي. بنشعبون كان عين وزيرا للمالية والاقتصاد. سفير ماشي شي واحد بعيد على القطاع البنكي. السيد كان هو الكاتب العام لوزارة المالية وتكوينو فهاد القطاع." "توقع. والي كازا مرشح ياخد بلاصة بنشعبون ف”البنك الشعبي”"
"كشفت معاذ المرابط،  منسق المركز الوطني لعمليات طوارئ الصحة العامة بوزارة الصحة، في تصريح لـ”كود”، عن أسباب ارتفاع عدد الوفيات بفيروس “كورونا” بالمغرب مؤخرا. وقال المرابط لـ”كود” :”ارتفاع الوفيات راجع لعدة أسباب، أولها ارتفاع عدد الإصابات بالفيروس لي كيعني ارتفاع عدد الحالات الخطيرة والحرجة، ثانيها ملي ترفع الحجر الصحي الحالات لي عندها هشاشة فالمناعة وعندها امراض مكانتش محمية بالشكل اللازم وضربها الفيروس”. بالنسبة لذات المسؤول، فإن هذه الحالات لي ماتو كانت عندهم مشاكل على مستوى المناعة وعندهم أمراض مزمنة، حيث أن “هاد الحالات فالأول ملي كان الحجر الصحي كانت محمية وبعيدة على خطر الفيروس، ودبا فاش ترفع الحجر هي أكثر عرضة للاصابة”. وكشف المرابط لـ”كود” أن معدل العمر بالنسبة للحالات النشيطة ارتفع مؤخرا، وقريب لـ40 سنة، بعدما كان في حدود 32 و33 سنة. ولحدود الساعة أفاد مسؤول بوزارة الصحة لـ”كود” أن عدد الحالات الحرجة والخطيرة التي تتواجد في أقسام الانعاش والعناية والمركزة بلغ إلى حدود منتصف اليوم، 86 حالة، في حين تم تسجيل يوم أمس 91 حالة حرجة. هاد السيمانة وصل عدد الوفيات فيها ل69 وفاة، بينما عدد الوفيات فهاد الشهر الاخير بلغ 125، وهو عدد مرتفع بالمقارنة مع اعداد الوفيات اللي تسجلات فماي ويونيو، فاش كان الحجر الصحي، بحيث فيونيو مثلا تسجلات غير 23 فشهر كامل." "خاص.. منسق الطوارئ الصحية لـ”كود”: ها علاش تزادو وفيات “كورونا”..ومعدل عمر الحالات النشيطة تزاد"
"تلقحو فالمغرب ضد فيروس كورونا المستجد، فحدود اليوم السبت، 3913615 بالجرعة اللولة، و578942 خداو الجرعة الثانية منهار بدات حملة التلقيح. وحسب نشرة كوفيد 19 اليومية، تقاسو اليوم 407 واحد من أصل 11672 واحد دار التحليلة، ووصل عدد المصابين فالمجموع ل485974.  وصل مؤشر الإصابة التراكمي ل1336,8 لكل 100 ألف نسمة، بمعدل 1,1 لكل 100 ألف نسمة فهذ 24 ساعة. وعدد الوفيات مازال مستمر فالانخفاض، بحيث ماتو اليوم 3، ووصل العدد دالوفيات ل8676، بنسبة إماتة ديال 1,8 فالمية.  وتشافاو اليوم 509، ووصل الإجمالي ل471919، بنسبة تعافي 97,1 فالمية. ونزلو عدد الحالات النشيطة ل5379، وعدد الحالات الحرجة ل357 حالة، ومعمرين دابا أسرة الإنعاش بنسبة 11,3 فالمية.  ومن الحالات الخطيرة، 15 تدهورات حالتهم اليوم، و19 مازالين تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم هكذا:  وهذا المنحى الوبائي اليومي:  وهذا المنحى الوبائي الأسبوعي والوفيات الأسبوعية: " "حصيلة كورونا والفاكسان اليوم: 407 تقاسو بالفيروس وعلاين 4 مليون تلقحو"
"شارك الفنان المغربي نادر خياط والمعروف باسم ريدوان، صورة جديدة على حسابو في أنستكَرام مع المغني الإسباني العالمي إنريكي اكَليسياس ولد خوليو اكَليسياس. الصورة لي دارت البوز بان فيها الموزع المغربي في لحظة صداقة مع إنريكي لي كان معنقو وكيبوس فيه. واختار ريدوان أنه يكتب تعليق قصير في الكلمات ولكن كبير في المعني على التصويرة، وقال فيه “الأخ كيكون مدى الحياة “. https://www.instagram.com/p/CLkB0NsnwS6/" "صحاب من زمان .. ريدوان على انريكي اكَليسياس: خويا مدى الحياة – تدوينة"
"الشرطي الموقوف هشام الملولي وجهو قاصح، وكيعيش الحياة فمراكش بحالا ماداير والو. مهلي في راسو بلي سوان ديال الوجه وداكشي. السيد لي ضرب الحبس بتهمة الاغتصاب والاعتداء الجسدي على جوج بنات قبل ما يخرج من الحبس، مبقاش كيحط السهرات في لي بواط بليل، وولا كيتقاسم مع صحابو في سناب شات داكشي ديال ما بعد الحسانة والفَابور باش يحيد الرؤوس السوداء. قصوحية وجهك، موحال واش يفيد معاها سوان دو فيزاج اسي لبوليسي المعتدي." "البوليسي الملولي بوجهو قاصح مهلي فالحالة – صورة"
"علنات أفريكا50 على المساهمة ديالها بمبلغ ب2,5 مليون درهم فصندوق تدبير جائحة كورونا. وفهذ الصدد، قال المدير العام لافريكا50، فتصريح للصحافة، بللي “المغرب هو واحد من البلدان اللي شرف على تأسيس هذ المؤسسة، وهو شريك مهم مللي ولا المقر ديال المؤسسة فمدينة كازا، وخاصنا نوقفو فجنبو فهذ الأزمة”. وكتجي هذ المبادرة فإطار مشروع أفريكا50 للحد من انتشار فيروس كورونا المستجد فالدول الإفريقية، واللي خصصات من خلالها مساهمة وصلات لحوالي 8 ملايين درهم من أجل دعم جهود الدول الأفريقية لوقف انتشار الفيروس وتقليل تأثيره. ومن خلال هذ المبادرة غادي توفر افريكا50 احتياجات الصحة العامة الفورية، وتمول الحلول التكنولوجية للصحة الإلكترونية، كيف غادي تركز على وستركز على الحلول طويلة المدى المصممة لدعم الاستقرار الاقتصادي." "أفريكا50 ساهمات ب2,5 مليون درهم فصندوق جايحة كورونا"
"بعد تعثرت عملية تشكيل لجنة تقصي الحقائق البرلمانية بخصوص الأحداث التي عرفتها مدينة جرادة، بعد وفاة عاملين في آبار الفحم، وما تلاها من أحداث خطيرة بالمنطقة، علمت “كود”، من مصادر برلمانية، أن رئيس مجلس المستشارين دعا ممثلي الفرق النيابية لعقد اجتماع صباح يوم غد الجمعة قصد نتخاب رئيس اللجنة. هاد لجنة ديال تقصي الحقائق كانت عرفات مشاكل كبيرة وكانو فرق برلمانية مابغاوش يديرو ممثلين عنهم داخل اللجنة رغم مراسلات رئيس المجلس لتعيّين ممثل عنها. هاد الفرق البرلمانية ديال “الاتحاد العام لمقاولات المغرب والتجمع الوطني للأحرار والدستوري الديمقراطي الاجتماعي”." "لجنة تقصي الحقائق حول أحداث جرادة غادي تنتخب رئيسا لها وها فوقاش"
"حصلت “كود” على صور للاغطية مخصصة للطلبة بالأحياء الجامعية بالمغرب تباع بالجوطية. كواش من المفروض أن يحصلوا للطلبة كيتباعو علما ان هاذ الشي كيدخل ضمن تجهيزات الأحياء الجامعية، و يمنع بيعها و يتم التخلص منها عبر مشارك معقدة بعد تقادمها.  هاذ التسرب كيعني أن بيع هاذ الاغطية كيكشف على خلل فتدبير معدات وتجهيزات الأحياء الجامعية. واش هذا التسرب حصل من قبل المزود و لا شي حي جامعي أو شي مقتصد أو مدير شي حي.  في كل الأحوال طلبة الأحياء الجامعية كيعانيو من ضعف تجهيزات الأحياء الجامعية و كتخرج صور بحال هاذي كتفضح بعض مكامن الخلل." "شوهة. اغطية ديال الطلبة كيتباعو فالجوطية بالفقيه بن صالح"
"شاركت الممثلة السعدية لديب، على صفحتها في انستكَرام، صورة جديدة من الأرشيف، مع صحاباتها، نورة الصقلي، وسامية أقريو، ومصممة الأزياء، رفيقة بن ميمون. السعدية تفكرت بالصورة لي شاركت، أيام البحر  وكتبت عليها: “شحال توحشت هاذ الحماق، وهاذ الفرحة، وهاذ اللمة مع صحباتي. يا ربي ترجع ديك الأيام”. العلاقة لي كتربط بين سامية أقريو ونورة الصقلي والسعدية لديب، وهند السعديدي، خاصة جدا، وبعيدة على الزمالة، وهادشي لي كيخليهم يكونو مجموعين في بزاف ديال الأعمال، منهم العمل ديال لالة منانة لي شاركوا فيه كاملين بالإضافة للسعدية أزكون. " "صحابات من هادي سنين.. “بنات لالة منانة” جبدو ذكريات البحر والصيف"
"ملكة جمال الإنسانية، المغربية صفاء الطواش، ولدات مولودها اللول، من بعدما كانت دارت شوتينگ قالت فيه أنها حاملة بولد. صفاء حبيركو نشرات تصويرة ديال صفاء الطواش هي وراجلها، في ستوري على حسابها في انستكَرام وباركت فيها لصحابتها لولادة الجديدة. صفاء الطواش خدات لقب ملكة جمال الإنسانية في 2014، الحدث كانت نظماتو شركة خاصة وشاركت فيه 13 البنت من دول أمريكا اللاتينية، والمسابقة كان الغرض منها إنساني، والربح ديالها مشا لأعمال خيرية. " "مبارك ومسعود.. صفاء الطواش ولدات ولدها اللول"
"علمت “كود”، من مصادر مطلعة، أن مصالح الأمن بمدينة شيشاوة، استمعت أمس الأحد (10 دجنبر 2017)، في محضر قانوني لمسؤول بفريق نهضة شيشاوة، عثر بجوزته على شارة خاصة بجهاز الأمن الوطني. ووفق ما كشفت عنه مصادرنا، فإن المسؤول داخل فريق نهضة شيشاوة عثر بحوزته عن طريق الصدفة على الشارة الأمنية، قبل أن يتم اقتياده إلى مقر الامن للبحث معه، إذ قررت النيابة العامة متابعته في حالة سراح." "مسؤول فالفريق ديال نهضة شيشاوة لقاو عندو شارة ديال البوليس"
"تابع الوكيل العام للملك باستئنافية مراكش، اليوم الخميس، الرئيس السابق لبلدية شيشاوة، بتهم تتعلق بـ”اختلاس وتبديد أموال عامة والتزوير في محررات رسمية واستعمالها”، قبل أن يحيله على أنظار قاضي التحقيق المكلف بجرائم الأموال بالمحكمة نفسها. وباشر يوسف الزيتوني، قاضي التحقيق المكلف بجرائم المالية، التحقيق الإعدادي مع المتهم، قبل تأجيل التحقيق التفصيلي، إلى جلسة لاحقة يسدعى لها كل الأطراف المعنية بهذا الملف، بمن فيهم الممثل القانوني للفرع الجهوي للجمعية المغربية لحماية المال العام بجهة مراكش آسفي. ويحقق مع المتهم للتبث من التهم المنسوبة إليه المؤطرة بفصول من القانون الجنائي، خاصة الفصل 241، بعدما سبق للفرقة الجهوية للشرطة القضائية أن استمعت إليهم وإلى شهود في محاضر رسمية على ضوء اختلالات المتهم بالوقوف وراءها." "متابعة الرايس السابق د شيشاوة بتهم ثقيلة"
"البارح طبيب كويتي معروف سميتو أحمد محمد عبد المالك دار تغريدة في تويتر دوا فيها على فوائد الحريرة المغربية. التغريدة جا فيها “تعتبر شوربة #الحريرة_المغربية من أصح وأفيد الشوربات على الأطلاق ومن دون منافسة.. المكونات: (حُمُّص-عدس-طماطم-كزبرة-ليمون-زنجبيل-قرفة-فلفل-مع أو بدون لحم).  الطبيب دوا على القيمة الغذائية وقال أن فيها بزاف ديال البروتين والألياف والمعادن والفيتامينات، وحتى مضادات أكسدة قمندة، وختم بجملة “كل شيء من المغرب حلو” ودار راية المغرب. في التعاليق بزاف أكدو على كلامو وكاين لي دار ملاحظات حيت مدارش الكرافص في المكونات وهو ضروري، ولي ماشي مغربي ركزو مع الجملة الأخيرة وبداو في داك الطنز والدقان الخاوي لي ما فيه حتى فائدة ديال “المغربيات معروفات بالشعوذة والسحور والذعارة”. " "طبيب كويتي نوض حالة ب”تويت” على الحريرة المغربية – صور"
"الرجاويين مقاداهم فرحة من البارح، الوقت لي داعو فيه تصاور الفنان العالمي “ستيفن آوكي” ولي بان لابس سروال مصوب من الراية ديال فريق الرجاء البيضاوي. الديجي العالمي مكشفش على تفاصيل الحطة لي كانت بالجلابة المغربية والبلغة من لامارك “لويس فيتون”، ولكن من الستيل واللوك باين ان اللبسة من تصميم المغربي حسن حجاج، وكتأكيد دارليه المصمم العرايشي لايك على الصور.  الستيل ديال ستيفن بان زوين، ولي زاد زين تصاور هوما lamborghini aventador لي تبوزا فالداخل ديالها وگلس على سقفها. وبزاف ديال المغاربة دخلو لصفحتو، وخلاو كتعليق الدرابو ديال المغرب." "الجلابة المغربية وسروال بالدرابو ديال الرجاء.. ديجي عالمي خالق السعادة فوق “لمبرگيني” -تصاور"
"علمت “كود” من مصدر قيادي في حزب الاستقلال، أن المكتب التنفيذي للشبيبة الاستقلالية قرر عقد اجتماعه في منطقة الگرگرات يوم السبت المقبل. وحسب مصدر “كود” فإن عثمان الطرمونية، عضو اللجنة التنفيذية للحزب والكاتب الوطني للشبيبة الاستقلالية سيقود وفد المكتب التنفيذي نحو منطقة الگرگرات لعقد الاجتماع المذكور. وتأتي هذه الخطوة بعد التدخل الحاسم للقوات المسلحة الملكية بمنطقة الكركرات لفتح المعبر البري بين المغرب وموريتانيا، بأوامر من الملك محمد السادس. وحسب ذات المصدر فإن محمد ولد الرشيد، مسؤول التنظيم في الحزب، قام بتوجيه رسالة إلى المكتب التنفيذي لمنظمة الشبيبة الاستقلالية، لكي يعقد اجتماعه طيلة أيام 27/28/29  نونبر. ومن المرتقب أن تعقد الشبيبة الاستقلالية  اجتماعا تنظيميا بمعبر الكركرات ، فضلا عن عدد من الأنشطة الميدانية بمختلف أقاليم جهة الداخلة وادي الذهب ، تحت شعار : الوطن أولا … الوطن دائما”." "ها أول تنظيم حزبي مغربي غايدير اجتماع المكتب التنفيذي فمعبر الگرگرات"
"البارح السيول والفيضانات فكازا، اللي تكونات بعد نص نهار ديال الشتا، تعدات متر ديال العلو فمجموعة من الأحياء والطرقات وفالأنفاق والمنعرجات، المواطنين لبارح فالعشية لقاو صعوبة كبيرة باش يوصلو لديورهم، سواء اللي موتوريزي أو الراجلين، ووقعات فوضى كبيرة رجعات نقاش تهالك وضعف البنية التحتية دكازا للواجهة، وخلات المتابعين يتساءلو: شكون المسؤول على هذ الكارثة؟ اجتماع لتحديد المسؤوليات “كود” تواصلات مع عبد الصمد حيكر، نائب عمدة الدار البيضاء، على هذشي اللي وقع فالعاصمة الاقتصادية، وقال بأنه غيتم عقد اجتماع عاجل فهذ الموضوع مع مسؤولي شركة التدبير المفوض المكلفة بالتطهير السائل “ليديك”، نهار الجمعة الجاية، اللي غيديرو عرض غيقدمو فيه معطيات حول ما وقع، مع العلم أنهم “قامو بمجهوداتهم لبارح باش يحدو السيول والفيضانات اللي وقعات”، على حساب كلامو اللي بناه على أساس  البلاغ اللي صدراتو ليدك. وزاد المسؤول فمجلس مدينة كازا أنه فالبداية “خاص نحمدو الله على هذ النعمة دالأمطار، خصوصا وأن المغرب كان كيتمناها قبل أيام باش ترفع من الاقتصاد والمردودية الفلاحية فالوسط القروي”، على حد قولو. واكد أن الشتا سبق ليها طاحت قبل خلال هذه السنة، وماكانش هذ المشكل، لكن اللي خلا الفيضانات تكون هي انها تساقطات استثنائية لبارح، بحيث معطيات مديرية الأرصاد الجوية كشفات أن معدل التساقطات وصل ل34 ميليمتر، و54 فبعض المناطق، بينما فشهر يناير كامل العام اللي فات كان وصل المعدل ل60 ميليمتر، وهذشي علاش التساقطات اللي قبل من ديال لبارح ماترتباتش عليها هذ المشاكل، كيف قال. وقال حيكر أن مجلس المدينة كيدير بحساب هذشي كل عام، بحيث ديما فشهر يوليوز كيبداو عدد من الاجتماعات مع المسؤولين ديال “ليديك”، للاستعداد لموسم التساقطات اللي كتحدد نوعية التدخلات اللي غتكون، بشكل استباقي، كيف أكد أن هذشي تدار هذ الموسم، وتدار التطهير ديال البالوعات والقوادس والقنوات، باش إلى جات التساقطات متيكونوش القوادس مسدودين، وهذشي علاش التساقطات اللي كانت قبل “ماحسيناش بيها”، كيف قال. مشكل الفيضان تاريخي أما بالنسبة للمشكل ديال هذ الاختناق اللي وقع، واخا شركة التدبير المفوض دارت خدمتها قبل، فكيقول حيكر أن هذشي كان كيهدد كازا تاريخيا، ومن ديما، وكان خاص تدخل قبل ب20 عام من دابا، وأن المجلس فاش جا ف2015 2016، كان مشروع حماية كازا من الفيضانات من الأوراش اللي سطرها فبرنامج العمل ديال الجماعة، وكشف حيكر أنه تحددات مشاريع وتجهيزات تنجز منها بزاف وكاين اللي قرب تسالي ومازال مستقبلا غتنجز مشاريع خرى إضافية. وكشف أن أهم مشروع تنجز فهذ الصدد هو نفق وقناة المجمع الكبير الجنوبي، اللي تدار  ف2016، واللي هو عبارة عن قناة كبيرة ضخمة تدارت تحت البنايات، وغطات ما بين عزبان بمنطقة  ليساسفة حتى لسيدي عبد الرحمان، اضافة الى مشروع فالدخلة دكازا فلوطوروت على مستوى البرنوصي مثلا كانت كتطيح شوية ديال الشتا وكيتشكلو فيضانات، و”دابا لقينا ليه الحل وحيدنا هذ المشكل، واخا هذا تجهيز مؤقت فانتظار تدار منشأة ضخمة من بعد فمنطقة سيدي مومن، إلى خدينا بعين الاعتبار تساقطات أكبر غتكون منبعد”، على حساب هضرتو. مشاريع لتوقيف الفيضانات وزاد حيكر أن جوج بروجيات غيكونو واجدين مع نهاية 2021، اللول فمدخل الدار البيضا ليساسفة بين لاروكاد لي كاتدي لطريق أزمور حتى لمدار عزبان،  باش يتحل المشكل فليساسفة 1 وما جاورعا، والثاني فالمنطقة ديال مولاي رشيد، اللي معروف أن واحد الزنقة فيه إلى طاحت الشتا لمدة 5 دقايق كتغرق، وأكد أن الأشغال متواصلة منذ شهور باش تدار حلول جدرية لهذشي، كيف “درنا تجهيزات ضخمة وتجهيزات إضافية، وكاينة نقاط أخرى بحال عين الشق تاهي فطور الدراسة”. وقال أنه هاد الشي لي تدار هاد خمس سنين الأخيرة مع هاد المجلس ماتدارش عشرين عام هادي." "فيضانات كازا. نائب عمدة المدينة لـ”كود”: غنعقدو اجتماع عاجل مع مسؤولي ليديك على هذشي.. ومشكل الفيضان فالدار البيضا كان خصو يتعالج هادي عشرين عام وكمية الشتا اللي طاحت لبارح استثنائية"
"أسدلت المحكمة الابتدائية الزجرية عين السبع فكازا، زوال اليوم الثلاثاء، الملف الذي توبع فيه النصاب عادل اللي بان في شريط فيديو كينصب على بنت شي معتقلة بداعي غادي يتدخل باش يخفض ليها العقوبة الحبسية الصادرة في حقها. وحكم على المتهم الرئيسي بالسجن النافذ لمدة خمسة سنوات سجنا نافذا، مقابل أربعة أشهر حبسا نافذا في حق جوج بوليس تابعو فهاد القضية التي هزت الرأي العام الوطني. كما حكم على المتهم الثاني اللي كان كيهضر ف التيليفون مع عادل الناصب بالسجن النافذ لمدة 3 سنوات." "ها شحال ديال الحبس اعطاو لـ”سمسار المحاكم”"
"— ستروماي الفنان البلجيكي المعروف مزال كيعاني من سلبيات العلاج ضد الملاريا لي قام بيه فجولتو العالمية ف 2015 كيما قال لجريدة “ليبراسيون” ف2015 ، فاش داتو الجولة العالمية لي عمل لبلاد الوالد ديالو “رواندا” المغني البلجيكي ستروماي كان دار تحليلة لمرض الملاريا باش يدخل لرواندا وطلعات سلبية الشيء لي رجعو لبلجيكا على وجه السرعة وأجل كاع الحفلات الموسيقية ديالو لي كان غايدير. وبعد عامين من هذا الوقت العصيب ، كشف ستروماي دابا أنه مزال مابرا .
واعتارف انه تبدل بزاف ومبقاش كيما كان بسبب المرض. .’
وبالنسبة على مسارو الفني الموسيقي فقال ستروماي : ‘مبقيتش غادي نغني ليهم كاع ‘ ، وكيقصد للناس لي كيسمعو ليه ولي هي اخبار سيئة للي فان ديالو لي متشوقين إشوفوه شي نهار علي خشبه المسرح.." "الفنان البلجيكي ستروماي مريض بزاف"
"تمكنت الفرقة الوطنية للشرطة القضائية بتنسيق وثيق مع مصالح المديرية العامة لمراقبة التراب الوطني، مساء أمس الاثنين، من توقيف أستاذ للتعليم الابتدائي، يبلغ من العمر 26 سنة، وذلك للاشتباه في تورطه في قضية تتعلق بالإشادة والتحريض على ارتكاب أفعال إرهابية. بلاغ ديال مديرية الأمن أفاد أنه تم توقيف المشتبه فيه بمدينة القصر الكبير في أعقاب نشره لتدوينة على حسابه الشخصي بموقع التواصل الاجتماعي “فايسبوك”، يشيد فيها بأعمال إرهابية ويحرض على ارتكاب أفعال إجرامية خطيرة في حق سائحات أجنبيات يقمن بأعمال تطوعية. العمليات ديال التفتيش المنجزة في إطار هاد القضية مكنت من حجز جهاز حاسوب محمول وهاتف نقال في ملكية الشخص الموقوف، يشتبه في استخدامهما في نشر التدوينة التي تتضمن جرائم مرتبطة بقضايا الإرهاب والتطرف. " "الـBNPJ قرقبات على أستاذ فالقصر الكبير كايحرض على ذبح سائحات بلجيكيات"
"واحد القضية ما كيلاحظوهاش اليساريين المغاربة فاش كيطالبو بالحرية من القمع ديال الدولة و فنفس الوقت مشروعهم الاقتصادي اشتراكي اساسا لي كيكبر من السلطة البيروقراطية.
الجهاز البيروقراطي من أهم مصادر الوظائف فالبلاد.. هاداكشي لي كيربحو الموظف فالبيروقراطية هو كلشي.. نتيجة لهادشي: البيروقراطية كتولي اداة للسيطرة وأداة للمراقبة وللمزيد من القيود (على الأقل كترتافع فرص “القدرة على القمع” كيما كيقول Friedman). فهاد الحالة كتولي “التكلفة” ديال قمع “المواطن/الموظف” مجرّد “والو” عند الدولة مقارنة بـ”الخدمات” لي كتقدّمها هاد الدولة لهاداك “المواطن”.
بينما فمجتمع السوق (مصطلح كيستعملوه شي أنثروبولوجيين فين كيكون السوق حاجا أساسية ومهمة فتنظيم علاقات الأفراد فالمجتمع) فاش كتكون نسبة مهمة من الناس ماكتعتامدش على الدولة فالمعيشة ديالها.. حيت تيكون الاقتصاد اغلبو فيد الخواص و البيروقراطية صغيرة، هاد “التكلفة” ديال القمع كتولي كبيرة وثقيلة فوق ظهر الدولة.. الدولة كتكون فحاجة للضرائب باش تمول راسها، الحاجا لي كتخلي القمع يكون سلوك ضد مصالح الدولة هي نّيت وماكيبقاش عندها حافز كبير باش تمارسو.
الفصل لي كيديرو السوق بين السلطة والإقتصاد، كيخلي القوى الاقتصادية تكون بمثابة فحص للسلطة السياسية عوض ما تزيد تعزز القوة ديالها. ولكن اليساريين ديالنا كيزيدو يعززو من هاد التزاوج بين الاقتصاد والسلطة فدعوتهم لتطبيق الاشتراكية، كينساو العواقب! نزيد نشرح:
فاش كنطالبو بالحرية السياسية و المدنية فالمغرب، ما خصناش نتجاهلو دور الحرية الاقتصادية.
كيتجاهلو الفاعلين السياسيين اليساريين و المثققين دور لحرية الاقتصادية او السوق فتضخيم فرص تكون عدنا المزيد من الحرية ف جوانب خرا. الحرية المدنية او الحرية السياسية لي هي مفاهيم اساسية ف الفكر اللييرالي من عصر التنوير. لكن تاتير لي كيلعبو السوق- الحرية الاقتصادية فهاد العملية خصو شوية د الاهتمام.
نوع التنظيم الاقتصادي لي كتوفرو الحرية الاقتصادية بشكل مباشر، اي الراسمالية التنافسية، كيعزز الحرية السياسية حيت كيفصل بين القوة الاقتصادية و السلطة السياسية بشكل كبير.
مادام كيتم الاحتفاظ على حرية تبادل المنفعة، فالسمة المركزية لتنظيم السوق للنشاط الاقتصادي هي:
منع المنع!! اي منع الاكراه.:
-المستهلك محمي من اكراه التاجر حيت كينين تجار خرين منافسين لي يمكن ليه بتعامل معاهم كبديل.
-التاجر محمي من اكراه المستهلك حيت كينين مستهلكين خرين يقدر يبيع ليهم
-الموظف محمي من الاكراه من عند الباطرون ادا كانو كينين ارباب اعمال خرين ممكن يتعامل معاهم( فحالة كين سوق تنافسية كتجلب لستتمارات كثيرة كثر من الطلب على الشغل، ماشي هو الحال لي كين هنا لاسف)
السوق كيدير هادشي بلا اي سلطة مركزية.
اكثر الاسباب ديال اعتراض اليساريين على السوق هو هادشي بالضبط، حيت كيؤدي المهمة على اكمل وجه بلا حاجة لشي گروب يكونو وصيين على شنو بغاو الناس و يديرو راسهم راهم فاهمين اش بغا الشعب!!!
السوق كيمنحهم الحرية فتصميم حياتوم و اشباع رغباتهم الاقتصادية و كيعلي من شأن اصغر وحدة فالمجتمع: الفرد.
اهم سبب على الاعتراض اساسا هو افتقار اليساري للايمان بالفردانية. وهادشي كيطيحو فيه حتى “المحافظين” عدنا للاسف. نشرح هاد الباب:
لي تعلمناه من عند اللبيراليين الكلاسيكيين (سميث، بورك، ادم فرغسون، هايك…..الخ) بلي المجتمع لي كياسس مجموعة الضوابط (العادات التقاليد اللغة الهوية…) لي كتكون اصلا نتاج تفاعل بين الافراد فسعيهم لتحقيق مصالحهم، بدون اي تصميم خارجي او فوقي. و هدا هو لي كنسميوه ب : النظام العفوي.
النظام العفوي، وهو النظام لي كيبان فشي مجتمع من لتحت للفوق، بعيد على أي تحكم من لفوق لتحت. فحال هاد النظام، لي قليل فين المثقفين كيعتارفو بيه(حيت بصح كين) فالمناقشات ديالهم فموضوع النظام الاجتماعي، لوجود ديالو كيعطي مصداقية لفكرة بلي لمجتمع غيكون حسن بزاااف ادا ما جاتش الحكومة و حاولات تسيطر عليه من لفوق بطرق معقدة بزاف.
لفكرة ديال النظام العفوي قديمة ، ولكن ما تشهرات بزاف حتا لعصر التنوير الاسكتلندي فالقرن تمنطاش، خصوصا فالاعمال ديال ادم سميث. احسن تعريف ليه تعطا من عند أدم فيرغسون لي كان معاصر لسميث، ولي قال: هو النظام لي كيكون نتاج الفعل البشري، وماشي التصميم البشري!!
بمعنى، الأنظمة العفوية كتكون من القواعد و المؤسسات و الممارسات و العادات و التقاليد و اللغة و الهوية الوطنية و الظواهر الاجتماعية لوخرا، لي ما كتكونش متطورة حيت صممها شي حد او شي كَروب د الناس بتخطيط مسبق منهم، ولكن كنتائج ماشي مقصودة كتبان من تفاعلات الافراد بيناتهم لي كيكونو ديجا احرار.
هدا هو علاش ما كينش تناقض بين الدفاع على اصغر خلية :الفرد . و التنظير للدفاع على الحفاظ على ثراتك و هويتك..الخ
نرجعو لموضوعنا: هادي هي الميزة ديال السوق فاش كنقولو بلي كيوفر الحرية او علاقل كيزيد من الفرص ديالها.
الحرية السياسية تعني عدم الاكراه الفرد من قبل رفاقه. التهديد الاساسي للحرية هو. “, القدرة على الاكراه” سوا كان هادشي من عند الحكومة او الافراد او اي جهة. كنحتاجو لهاد المنظور فالمغرب، حيت حنا باقين عايشين فاقتصاد الريع و الدعم الحمائي للاحتكاريين و البيروقراطية الضخمة.
فاش كنزولو “تنظيم النشاط الاقتصادي” من “سيطرة السلطة السياسية” و كنخليو دورها مقتصر فالحماية د التنافسية و الملكية الخاصة من الاكراه، بدل ما تكون هي ممارسة ليه، فهنا كيولي السوق كيحد من مصدر القوة ديال الجهاز البيروقراطي لي كياخد بزاف د المرات شكل “قوانين مناهضة لحرية الفرد” .
و هادشي ما كيصدمنيش، حيت فاش كولي الدخل ديال المواطن و الرزق ديالو فيد الحكومة من خلال برامج اجتماعية هي لي عندها اليد العليا عليه وماشي فيد الفرد عن طريق السوق، فهاد الحالة كيولي القمع و التضييق تكلفة صغيرة عند الحكومة قدام “الخدمات” لي كتعطيها للمواطن.
الجهاز البيروقراطي كيقوليك ببساطة: السي لمغربي!! نتا كتاكل و كتشرب و تلبي حاجياتك بسبابي، سمحلي نضيق عليك فهاد الحاجة و هاد الحاجة ..الخ”
ونتا قدام هادشي ما عندك لا حول ولا قوة!!
داكشي علاش الفصل لي كديرو السوق (السوق ماشي softwareكيتانسطالا فالمجتمع، السوق هو انا و نتا و هداك عندنا حرية تبادل المنفعة) كيكون بمثابة فحص للسلطة السياسية فبلاصت تعزيز قمعها.
و كيكون تدعيم للفرد بدل ما كتولي داخل فشي “جماعة” عندها قيود ماشي نتا لي اخترتيها او قابل بيها!!
هادشي لي المتقفين و النشطاء لي اغلبهم يساريين ما كيفهموهش، و كين لي فاهمو و كيتجاهلو لغرض في نفسه!!! — pulsemorocco.orgpulsemorocco.org" "الحقيقة اللي كايتجاهلها اليسار المغربي: الحرية الاقتصادية هي اللي كتجيب الحرية السياسية"
"أسدلت المحكمة الابتدائية بمدينة فاس، اليوم الإثنين، الستار على القضية التي توبع فيها عون سلطة سابق “مطرود”، وذلك على خلفية متابعته بمطالب من النيابة العامة من أجل “بث وتوزيع ادعاءات ووقائع تمس بالحياة الخاصة للأشخاص والتشهير بهم وإهانة موظفين عموميين أثناء القيام بعملهم”، طبقا للفصل 447 و463 من القانون الجنائي المغربي. هاد المقدم المطرود اللّي اسبق ليه تحال على العدالة في مناسبات عديدة من أجل “إهمال الأسرة” تحكم بعام ديال الحبس النافذ مع أداء تعويض قدره مليون سنتيم لفائدة قائد الملحقة الإدارية القرويين اللي كان دعاه بسبب اتهامات خطيرة وجهه له على صفحته الخاصة بموقع التواصل الاجتماعي “فايسبوك”. وكان هاد المقدم المطرود قد وجّه اتهامات خطيرة لعدد من المسؤولين بفاس، ومؤسسات الدولة، وقاليك اعطا مهلة ديال 48 ساعة للمدير العام للأمن الوطني ورئيس النيابة العامة باش يفتحو تحقيق فلكذوبات ديالو. بلا حشمة بلا حيا. وقالت مصادر “كود”، أن هاد المقدم المطرود اللّي كيقول على أنه جمعوي اتهم مسؤولين بمتابعة أشخاص دون غيرهم في فاس، وكيقول على صفحتو فالفايسبوك على أنه كاين ملفات يتم التغاضي عليها من طرف مسؤولين، وغيرهم من الاتهامات الخطيرة، في غياب أي دليل على مزاعمو في حق المسؤولين والمؤسسات. هاد الحكم كيبقى رسالة لكاع لهادوك اللّي كيقولو هوما جمعويين وكيقضيو حاجتهوم وكيقولو تجار ومعندهوم حرفة، وكيقول صحفيين ومعندهوم صفة مهنية. سيرو يلا عندكوم شي شغال راه الوقت كيمشي عليكوم فالخاوي. ديرو شي حرفة فحياتكم كيف قالت القايدة حورية.  " "مقدم سابق ففاس جاب الربحة.. ها شحال ديال الحبس باش ضربوه فقضايا عندها علاقة بـ”الفيك نيوز”"
"الناس لي حرقو غابة ديال الكاليتوس وبخرو بيها ديورهم باش يحاربو كورونا، وهادوك لي طلعو للسطح وبداو يغوتوا الله اكبر وشافو الملائكة نازلين من السما، وهادوك لي خرجو يدورو فالزناقي جماعات ايام الحجر الصحي وهوما كيقراو اللطيف، وهادوك لي عمرهم دارو الكمامة او تاخدو شي وقاية أيا كان نوعها، وهادوك لي حضرو للعراسات كوطربوند والسبوعات وتعانقو وتباوسوا وعاداو بعضياتهم ومنهم لي مات، وهادوك لي لحد الآن باقين ممتيقينش بوجود شي حاجة سميتها كورونا، وهادوك لي ماتو أفراد من عائلاتهم بكورونا ولكن هوما ناكرين وماقابلينش يتيقو هاد الحقيقة ومعتابرين أن أفراد اسرهم ماتوا بامراض أخرى ولكن قيدوهم مع كورونا في إطار المؤامرة العالمية لي مديورة من طرف الحكومات باش تخلع شعوبها وتسيطر عليهم( على أساس أنها ممسيطراش أصلا، هادو كلهم وكثر منهم حتى هوما قاليك خايفين من اللقاح ديال كورونا، وخايفين كثر حيت لقاح مصنوع في شينوا، بحال الى الشينوا كتصنع فقط السلعة ديال مية دريال فالريكلام. خبر لي هو مفرح وكيفاجي ويحيد الغمة من القلب، ديال اللقاح قرب يبدى يتوزع ومابقى قد مافات، والمغرب غادي يكون مع الدول لي غادي يستافدو منو بكري وهذا كيعني أننا ماشي في بلاد ديال شي درهم العمالة، ومع ذلك كاين لي عوض يحس ولو بالقليل من الفخر، مكتسرطش ليه أن الدولة دايرة جهدها على ودو حاليا باش يوصلو اللقاح من اللولين وترجع الحياة لمجراها الطبيعي، وتروج الحركة ويتعتقو أسر وعائلات من الفقر والأزمة لي طاحو فيها مع هاد الوباء، وترجع البلاد للمسار لي كانت غادا فيه راه هاد الفترة ديال كورونا راه الى كان عندك الزهر غادي تبقى ظروفك مستقرة وتعتابرو عام مازدتي فيه والو، اما راه الأغلبية رجعو اللور في حياتهم وتطلعاتهم والحاجات لي كانو باغين يديرو. أكثر سبب لإنتشار الفيروس في المغرب هو المواطن الرافض بتاتا أنه يتخلى على حياتو العادية ويعيش الحياة في ظل وباء عالمي ويلتازم بالتباعد الإجتماعي والكمامة والوقاية والتعقيم، وفي نفس الوقت هاد المواطن المتذمر هو لي تلقاه محيح على الاطباء في السبيطارات والممرضين لي مضحيين بحياتهم وكيموتوا منهم عدد في مواجهة هاد الفيروس وتلقاه مجوق عليهم هو وعائلتو وكيتاهم فيهم بلي قتلو ليه باه او مو، أو سمحو فيه في السبيطار ومقدموليهش رعاية خاصة، ماباغيش يلتازم بالتباعد مايدير كمامة مايعقم يديه ماينقص عليه الخيطي بيطي، وملي تجيه كورونا باغي الدولة كلها تقابلو" "الناس لي حرقو غابة ديال الكاليتوس وبخرو بيها ديورهم باش يحاربو كورونا، وهادوك لي طلعو للسطح وبداو يغوتوا الله اكبر وشافو الملائكة نازلين من السما، وهادوك لي دارو مظاهرة ضد كورونا هوما لي كالسين يشككو في اللقاح حاليا"
"مبدع الحنكليس القنيطري عندو سوابق إبداعية مفرقة على مدارات القنيطرة، كاين لي منها تحيد حيت بشع وكاين لي راب بالشتا والريح غير الراسو،وعلى مايبدو هاداك أقصى ما قدرات تخرج القنيطرة في مجال النحت، وهو واحل فيهم والقنيطرة واحلة فيه وشي واكل من شي وقاضيين غاراض حتى داز شي مومن وبانوليه دوك جوج قضبان مقيمين في طريق مهدية قال أرى نضحك بيهم شوية مع العشران، صدق مسبب للسيد في ضياع البريكول الإبداعي الغير منتهي حسب صاحبه، قال أنه كان غادي يزيد جوج شلالات والضواو والموسيقى تركية، وهاد الإظافات من عندو هو ممخلصش فيهم غير حبا في القنيطرة هوما مفاهمين معاه على الحنكليس مقيم فقط. الشكل ديال دوك جوج حوتات خايب جوع واخا معرت شنو كان غادي يزيدهم كانو غادي يبقاو خايبين، الرسومات ديال إنسان الكهف في المغارات والكهوف أكثر إتقانا وإبداعا من داك لعجب، ومع ذلك مكانش خاص يريبو بالنسبة ليا لأن كما للجمال جمهور للبشاعة جمهور أيضا، وكنظن أن المغاربة معندهمش مع الجمال والإشكال الهندسية والإنحنائات، بنادم كابر فديور على شكل مربعات فيهم شراجم مربعين مقسومة لبيوت مربعين والسطح عامر خوردة بحال الجوطية ديال الحد اللويزية، أو حتى العمارات راهم عبارة على حيط فيه مربعات سميتهم شراجم، في مدن ميليونية ولكن بلا جرادي بلا منتزهات بلا مسارح بلا متاحف بلا دور للفنون بلا مراحيض عمومية بلا حتى غير الشجر عادي بحال كاع العالم، هنا مصرين يزرعو النخل بشع بلا ظل صالح غير للكسايد تسكر وتدخل فيه مع الربعة ديال الصباح، بنادم بحال هاكة راهلا السقف ديال الإبداع لي يقدر ينتج او يتذوق هو دوك جوج زبوبة هلى شكل حوتات لي دار أميكو في المهدية. حالة النكران الجماعية لي كيعيشوها مغاربة الفايس كتخليهم يتوهموا أننا زعمة في وقت مضى كان عندنا مايكل أنجلو كيزوق فالكنيسة سطاش ، والمنحوتات في كل مدينة والفنانة كيتنافسو والمعارض العالمية كتعرض المنحوتات المغربية، للاسف هادشي عمرو كان طبعا بحالنا بحال أي أمة على وجه الأرض كيبان فينا شي فنان أو فنانة مرة مرة كيكتاشفوه الأجانب، أما واش حنا شعب متذوق للفن ومنتج له طبعا لا، حنا شعب بشع متذوق ومستهلك للبشاعة ومنتج لها، ويكفي تشوف غير علاقة المغاربة مع الزبل كيفاش كيلوحوه فأي بلاصة وصلوها، البلاصة لي مافيها زبل في المغرب هي لي موصلوهاش المغاربة، ومع ذلك حتى هوما باغين منحوتات فنية ديال بصح فالرومبوانات." "حنا شعب خايب ومستهلك للخيوبية ومنتج لها.. ويكفي تشوف غير علاقة المغاربة مع الزبل ..البلاصة لي مافيها زبل هي لي موصلوهاش المغاربة ومع ذلك حتى هوما باغين منحوتات فنية ديال بصح فالرومبوانات"
"كشفات سارة ريتالي، وهي شطاحة فينيزويلية، على حياة الليل فالمغرب كيفاش كتكون، كتقول أن المغرب واخا كيتم تصنيفو كبلد محافظ، لكن الحفلات اللي كتكون بالليل واللي فيها بنات كيلبسو معريين، والسواعدة والمرفحين كيغرقوهم بالفلوس، كَاع هذشي كيخليك تشك فهذشي وتعتبر هذ البلاد بلاد الحرية بامتياز. الشطاحة، اللي فعمرها 29 عام، تكلمات لموقع “دايلي ستار” على خدمتها فالمغرب كراقصة مثيرة ديال Go-Go Dance، واللي كتخليها تتلاقا مع المرفحين والملاينية بشكل منتظم، ومنهم حتى الشيوخ ديال دول الخليج اللي كيجيو للمغرب فالعطلة اللي قالت انهم غرقوها بالفلوس. وقالت الشطاحة أن الشطيح هو الشغف ديالها، ومنين عيطو عليها فالمغرب باش تديرو لأول مرة جاتها هذ التجربة زوينة، “وواخا جميع المؤسسات المغربية محافظة، لكن الأعراف كتتغير بشكل كلي فالليل فليبواط”، على حساب تعبيرها. وقالت أن عندها ثقافة فهذشي ديال الشطيح الغربي، لكن فاش جات للمغرب داخت، خصوصا وأنها مكتهضر لا بالعربية لا بالفرونسي “لكن قدرت نتواصل مع كلشي بلغة الجسد، ودرت بلاصتي وولات عندي سمعة مزيانة، وولاو يعطو عليا “القنبلة اللاتينية” حيت عندي طاي زوينة، وهذشي فرحني..”، كيف قالت. وبخصوص ممارستها للجنس مع السواعدة والمرفحين اللي كيجيو للبواط، كتقول سارة أن هذشي عمرها دارتو، وحتى الشطاحات اللي معاها مكيديروهش، لكن واخا هكذاك كتاخد فلوس كثيرة غير من شطيحها، خصوصا وأن شكلها كيثيرهم، وكيشبهوها بالعربيات لأن عينيها كوحل وشعرها كحل. ووضحات “ماعمري شفت فحياتي حفلات مجنونة ديال الملايرية والشيوخ السواعدة ودول الخليج، وعمرني شفت داك الكم الهائل ديال الفلوس اللي كتلاح عليا وأنا كنشطح، كايلوحو واحد الحفنات كبار ديال الفلوس وأنا كنشطح، هذشي حمق بصراحة ومكيتصدقش، لكن مكاينش إغراء ولا عرا، أنا فعلا كنلبس حوايج صغار وضيقين لكن مكنتعراش، وهوما غير كيشكروني لأنني كنشطح ليهم، وهكذا كيلوحو عليا الفلوس”. وسارة مابقاتش خدامة دابا فالمغرب من بعد ما ضاربات مع ليباكرون ديالها “المدير ديالي السابق كان كيتعامل معايا بطريقة مهينة، وهذشي علاش قررت نخلي هذ الخدمة ونسافر لمكان آخر، وفالنهاية نقلت الموهبة ديالي لبلادات أخرى، بحال البرتغال والصين وهولندا وإسبانيا والبرازيل ومصر، حيت منحنياتي ومؤخرتي ساعدوني باش نخترق الحدود، وعلى هذشي كنشكر ماما بزاف.. شكرا ماما !!”      " "شطاحة فينيزويلية كتهضر على حياة الليل فالمغرب: كيقول عليه دولة محافظة لكن فالليل كيولي كلو حرية ونشاط.. والسواعدة كيلوحو علينا حفنات كبار دالفلوس عمري شفتهم فحياتي"
"حذرات المديرية العامة لأمن نظم المعلومات، تابعة لوزارة الدفاع الوطني، المستعملين ديال منصة “زووم” من اختراق حسابهم وجميع معطياتهم الشخصية، بسبب واحد الخلل معلوماتي فالموقع اللي ماعندوش حل ومايمكنش يتصحح. وقالت المديرية، من خلالو كيمكن لشخص ما يهاجم الحساب ديال أي واحد كيستعمل هذ السيستيم، من خلال رابط خبيث يرسلو ليه، وديك الساعة غايسهال على الهاكر يدخل للكونط ديالو “ويندوز”، ويحصل على المودباس، ويعرف معلوماتو الشخصية والسرية. وعلى هذشي، كتطلب المديرية من الناس اللي كيستعملو معلومات حساسة يبدلو الموباس ويوقفو الاستعمال ديال هذ الموقع، بالإضافة لأنهم يسارعو بتغيير كَاع المدوباسات اللي داخلين بيها لحسابات “ويندوز”، وهذا هو الحل الوحيد اللي بين يديهم. وللإشارة، فمجموعة من الهيئات استعنات بتطبيق “زووم” باش تعقد اجتماعاتها، وكذلك الجامعات المغربية اللي اعتمدات عليه فالندوات عن بعد، ومن ضمنها جامعة ابن زهر بأكادير، وهذشي من بعد ما تفرضات حالة الطوارئ الصحية بسبب فيروس “كورونا” المستجد، وصبح من اللازم عقد ندوات افتراضية من بعد ماكَلسو الناس فديورهم. وماشي مديرية نظم المعلومات هي أول مؤسسة حذرات من زوم، مجموعة من الدول منعات الخدمة بيه، وكاينين خبراء فمجال المعلوميات حذرو منو كذلك، بحكم أن بزاف ديال ليهاكرز دخلو ليه، وخصوصية الناس اللي كيستعملوه صبحات فخطر." "حضيو راسكم من تطبيق الندوات الإفتراضية “زووم”.. مديرية نظم المعلومات: الموقع مامحميش مزيان ويقد يتختارق"
"ضحك الدراري ديال فايسبوك لي دارو راسهم سواعدة غادين يهجروه بعدما دارت الشيخة “طراكس” شكاية للبوليس. اليوم الأربعاء مشاو البوليس عند شي جوج دراري من مجموعة “بروكلين” كيسولو عليهم في ديورهم. هاد الطراكس بنت مراكش ومعندهاش مع الضحك، وغادي تدخل فيهم طول وعرض نيت، حيت اعتبرات أنهم نصبوا عليها وجابوها على أساس أنهم سواعدة وفي الأخير طلعو غير مغاربة. وواخة داز على الحفلة كثر من 6 ايام، لكن الفيديو ديال جلسة وناسة مازال داير البوز ديال بصح، وكيتفرجو فيه الناس ويتقاسموه في المجموعات." "ها لي قلنا ليكم.. البوليس مشاو يقلبو على السواعدة المزورين لي جابو الشيخة “طراكس”"
"أعلى معدل ديال الإصابات تسجل اليوم فجهة مراكش آسفي (32)، أغلب هذ الإصابات تسجلو فمراكش، وثلاثة فقط فإقليم الحوز. واليوم على غير العادة جهة كازا سطات ماسجلاتش بزاف ديال الإصابات، الوزارة علنات على 5 حالات فقط فالجهة وكلهم فمدينة كازا. جهة العيون صبحات خالية من الفيروس، بحيث الحالة الوحيدة اللي كانت كتتلقى فيها العلاج برات، وهكذا ولات جهة درعة تافيلالت وجهة الداخلة واد الذهب وجهة العيون الساقية الحمرا كلهم خاليين من كورونا. حالات التعافي اللي تسجلات اليوم أغلبها كان فجهة طنجة تطوان (22)، بينما توزعو عشر حالات شفاء على باقي الجهات. وبالنسبة لحالة الوفاة الوحيدة اللي تسجلات اليوم فكانت فطنجة. وهذو جميع التفاصيل المتعلقة بالوضعية الوبائية ككل: على المستوى الوطني: 8610 حالة (73+) – 212 وفاة (1+) – 7618 شفاء (35+) – 780 حالة نشيطة (37+). على مستوى الجهات والأقاليم: جهة كازا سطات: جات فالمركز اللول ب 2883 حالة (5+) – 51 وفاة – 2322 شفاء – 246 حالة نشيطة.
الأقاليم: المحمدية 331، مديونة 167، النواصر 90، بنسليمان 85، سطات 68، برشيد 65، الجديدة 35، سيدي بنور 11.
عمالات كازا (1882 إصابة فالمجموع): البرنوصي 628، عين السبع الحي المحمدي 302، آنفا 282، مولاي رشيد 259، عين الشق 120، بن مسيك 100، الحي الحسني 96، الفدا 95.
آخر تحديث: الأحد مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي، بالإضافة لعدد الحالات النشيطة) جهة مراكش آسفي: جات فالمركز الثاني ب1568 حالة (32+) – 53 وفاة – 1286 شفاء (1+) – 229 حالة نشيطة (21+).
الأقاليم: مراكش 1231 (29+)، الرحامنة 233، الحوز 56 (3+) ، شيشاوة 25، قلعة السراغنة 5، الصويرة 5، آسفي 3، اليوسفية 0.
آخر تحديث: اليوم الجمعة مع 18:00. جهة طنجة تطوان الحسيمة: جات فالمركز الثالث ب 1275 حالة (26+) – 40 وفاة (1+) – 1076 شفاء (22+) – 159 حالة نشيطة (3+).
الأقاليم: طنجة 944 (5+)، العرايش 222 (19+)، تطوان 91 (2+)، الحسيمة 17، وزان 1، شفشاون 0.
آخر تحديث: اليوم  الجمعة مع 18:00. جهة فاس مكناس: جات فالمركز الرابع ب1042 حالة (9+) – 27 وفاة – 973 شفاء (1+) – 42 حالة نشيطة (9+).
الأقاليم: فاس 640 (9+)، الحاجب 138، مكناس 119، تازة 55، صفرو 46، إفران 20، تاونات 15، مولاي عقوب 8، بولمان 1.
آخر تحديث: اليوم الجمعة مع 18:00. جهة الرباط سلا القنيطرة: جات فالمركز الخامس ب786 حالة (1+) – 12 وفاة – 688 شفاء – 85 حالة نشيطة.
الأقاليم: الرباط 305، سلا 245، الصخيرات تمارة 151، القنيطرة 62 (1+)، الخميسات 22، سيدي سليمان 1، سيدي قاسم 0.
آخر تحديث: لبارح الخميس مع 18:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم، وهو عدد تقريبي، بالإضافة لعدد الحالات النشيطة، ومكان تسجيل الإصابة الجديدة) جهة درعة تافيلالت: جات فالمركز السات ب586 حالة – 5 وفاة – 581 شفاء – 0 حالة نشيطة (لا جديد).
الأقاليم: ورززات 503، ميدلت 52، زاكَورة 14، تنغير 10، الرشيدية 7.
آخر تحديث: اليوم الجمعة مع 18:00. الجهة الشرقية: جات فالمركز السابع ب 196 حالة – 8 وفاة – 183 شفاء (4+) – 5 حالة نشيطة (2-).
الأقاليم: وجدة أنكَاد 70، بركان 54، الناظور 44، الدريوش10، تاوريرت 9، كَرسيف 8، فكَيكَ 1، جرادة 0. (لا جديد)
آخر تحديث: اليوم الجمعة مع 18:00. جهة بني ملال خنيفرة: جات فالمركز الثامن ب 120 حالة – 7 وفاة – 101 شفاء – 12 حالات نشيطة. (لا جديد).
الأقاليم: آزيلال 51، خريبكَة 30، بني ملال 22، الفقي بنصالح 16، خنيفرة 1.
آخر تحديث: اليوم الجمعة مع 18:00. جهة سوس ماسة: جات فالمركز التاسع ب 90 حالة – 7 وفاة – 82 شفاء – 1 حالة نشيطة. (لا جديد)
الأقاليم: إنزكَان آيت ملول 42، أكادير إداوتاوتنان 39، طاطا 4، تارودانت 3، اشتوكة آيت باها 2، وتيزنيت 0.
آخر تحديث: اليوم الجمعة مع 17:00. جهة كَلميم واد نون: جات فالمركز العاشر ب 46 حالة، 1 وفاة – 44 شفاء – 1 حالات نشيطة. (لا جديد).
الأقاليم: كَلميم 44 – سيدي إفني 1 – آسا الزاكَ 1.
آخر تحديث: اليوم الجمعة مع 18:00. جهة الداخلة واد الذهب: جات فالمركز حضاش ب 5 حالات – 0 وفاة – 5 شفاء – 0 حالة نشيطة. (لا جديد).
الأقاليم: واد الذهب 5، الأقاليم الأخرى 0.
آخر تحديث: اليوم الجمعة مع 18:00. جهة العيون الساقية الحمرا: جات فالمركز اللخر ب 5 حالات – 0 وفاة – 5 شفاء- 0 حالة نشيطة. (لا جديد)
الأقاليم: بوجدور 4، العيون 1، الأقاليم الأخرى 0.
آخر تحديث: اليوم الجمعة مع 18:00" "الحصيلة الوبائية لكورونا فجميع جهات وأقاليم المغرب: 32 تصابو فجهة مراكش آسفي.. ومعظم حالات الشفاء فجهة الشمال.. وحالة وفاة فطنجة"
"قالت صحف رياضية فرنسية ان فرنسا حاطة عينيها على اللاعب  ديال الارسنال ماثيو الكندوزي 19 سنة. واضافت ان المدرب الفرنسي ديدي ديشون اتصل بالفعل باللاعب. الجدير بالذكر ان الكندوزي من اب مغربي ما يجعله يحمل الجنسية المغربية و قادر للعب مع المنتخب المغربي." "فرنسا حاطة عينيها على الكندوزي وها شنو دارت"
"كود كالعادة جمعات ليكم أهم الأحداث لي دارت البوز هاد السيمانة في عالام المشاهير. من  ساري كول اللي خرجات اغنية جديدة وسماتها “انت القواد” ومحيحة بيها فالدونطونس المغربي، للشيخة الطراكس اللي قالو انها حيدات كيلوطها ففيديو، مرورا بروبير دينيرو اللي طيبوه بالتصاور والسيلفيات، لدنيا باطمة اللي صورات راسها كضرب البيصارة فالطيارة، وماننساوش احمد شوقي لي ضرباتلو الطر وحدة فدبي وفرشاتو مع مراتو وقالت انه نعس معاها وكبتوها سيكس وطاسة… وبزاف آخرين. " "السبيطار. التبركيك والنميمة: خبار المشاهير المغاربة بلا زواق وبالفيديو"
"ريال مدريد ملكة الكورة الاسبانية. البارح دات البطولة 34 فتاريخها بعد ما ربحات ڤيال ريال فمدريد ب2 لواحد عن الدورة ما قبل الاخيرة من “لاليگا”. الريال رجع بعد ما توقفات البطولة الاسبانية بقوة وربح الماتش العاشر على التوالي ليه ووصل الفرق بينو وبين البارصا ل7 نقاطي. النادي الكاتالاني خسر بجوج البارح فتيرانو مع اوساسونا بنزيما نجم الريال هاد العام. الفرنسي دار بطولة تاريخية والبارح ماركا جوج بيوتا الفرقة ديالو. ريال مدريد ربحات اطول “لاليگا” واصعبها فتاريخ هاد البطولة. طويلة حقاش وقفات لاشهر بسباب كورونا فيروس وصعيبة حقاش الماتشات العشرة الاخيرة تلعبات بلا جمهور. قبل ما توقف كانت البارصا هي اللولى ولكن مورال الفرقة طاح مع المدرب الجديد ومع هاد التوقف. فاللخر زيدان رجع الروح للنادي الملكي" "الريال دات اطول واصعب ليگا"
"بحال العادة، كازا سطات هي اللولة فالإصابات الجديدة بكورونا، واليوم سجلات 1397 حالة، منها 1037 منها فمدينة كازا بوحدها. وأعلى نسبة ديال الوفيات الجديدة كانت كذلك فكازا سطات، بحيث تسجلات فيها 11 حالة وفاة، تابعاها مراكش آسفي وجهة الشرق ب5 وفيات لكل وحدة فيهم. أما أعلى نسبة ديال حالات الشفاء المعلن عنها كانت فجهة درعة تافيلالت، اللي برا فيها اليوم  189 واحد. وهذو باقي المعطيات المتوفرة حول الوضعية الوبائية: وطنيا: الإصابات 115241 (2719+) – الوفيات 2041 (43+) – الشفاء 94150 (2218+) – الحالات النشيطة 19050. جهويا: كازا سطات: الإصابات 39113 (1397+) – الوفيات (11+).
توزيع الإصابات: كازا (1037+) – الجديدة (77+) – المحمدية (55+) – سطات (39+) – النواصر (55+) – برشيد (72+) – مديونة (40+) – بنسليمان (19+) – سيدي بنور (3+). مراكش آسفي: الإصابات 15006 (283+) – الوفيات (5+).
توزيع الإصابات: مراكش (159+) – الصويرة (6+) – الرحامنة (22+) – آسفي (2+) – الحوز (6+) – قلعة السراغنة (49+) – اليوسفية (27+) – شيشاوة (12+) طنجة تطوان الحسيمة: الإصابات 12529 (109+) – الوفيات 307 – الشفاء 11578 (111+) – الحالات النشيطة 600.
توزيع الإصابات: طنجة (38+) – المضيق الفنيدق (9+) – تطوان (31+) – وزان (5+) – العرايش (15+) – الحسيمة (11+). الرباط سلا القنيطرة: الإصابات 12345 (315+) – الوفيات (2+).
توزيع الإصابات: القنيطرة (117+) – سلا (58+) – الرباط (56+) – الخميسات (22+) – القنيطرة (99+) – الصخيرات تمارة (48+) – سيدي قاسم (3+) – سلا (62+) – سيدي سليمان 12 (7+). فاس مكناس: الإصابات 11446 (64+) – الوفيات 294 (4+) – الشفاء 10575 (90+) – الحالات النشيطة 577.
توزيع الإصابات: فاس 6349 (16+) – مكناس 1652 (15+) – تازة 1024 (28+) – بولمان 414 (1+) – إفران 307 (3+) – الحاجب 382 – صفرو 846 (1+) – تاونات 306 – مولاي عقوب 166. درعة تافيلالت: الإصابات 6783 (134+) – الوفيات 150 (3+) – الشفاء 5385 (189+) – الحالات النشيطة 1248.
توزيع الإصابات: الرشيدية 2415 (53+) – ميدلت 1309 (29+) – ورززات 1598 (10+) – تنغير 707 (23+) – زاكورة 754 (28+). بني ملال خنيفرة: الإصابات 5598 (95+) – الوفيات 92 (2+) – الشفاء 4594 (87+) – الحالات النشيطة 910.
توزيع الإصابات: خنيفرة 857 (27+) – خريبكَة 1066 (16+) – بني ملال 2001 (33+) – أزيلال 905 (10+) – الفقيه بن صالح 769 (9+). سوس ماسة: الإصابات 5092 (106+) – الوفيات 59  (4+) – الشفاء 2369 (67+) – الحالات النشيطة 2664.
توزيع الإصابات: أكَادير إداوتانان 2239 (76+) – إنزكَان آيت ملول 2114 (1+) – تارودانت 218 (16+) – اشتوكة آيت باها 238 (12+) – طاطا 142 (1+) – تيزنيت 141. الجهة الشرقية: الإصابات 2832 (134+) – الوفيات 60 (5+) – الشفاء 1701 (53+) – الحالات النشيطة 1071.
توزيع الإصابات: وجدة (64+) جرادة (20+) – الناظور (36+) – كَرسيف (6+) – فيكَيكَ (2+) – بركان (4+) – تاوريرت (1+) – الدريوش (1+). الداخلة واد الذهب: الإصابات 1839 (21+) – الوفيات 5 – الشفاء 1572 (11+) – الحالات النشيطة 262.
توزيع الإصابات: واد الذهب 1836 (21+) – آوسرد 3. العيون الساقية الحمرا: الإصابات 1414 (43+).
توزيع الإصابات: العيون (43+). كَلميم واد نون: الإصابات 640 حالة (9+).
توزيع الإصابات: كَلميم (6+) – آسا الزاكَ (3+). وهذي إرشادات لتيسير قراءة المعطيات المتوفرة: * الرقم داخل الأقواص كيعني الحالات الجديدة اللي تسجلات فهذ 24 ساعة.
* مجموعة من الجهات المعطيات ديالها ناقصة حيت ماعطاتش معلومات جديدة، والأقاليم اللي ماذكرناهمش فهذ الحصيلة ماسجلوش إصابات جديدة ومامعروفش شحال وصلو فالمجموع دالإصابات.
* هذ الحصيلة كتتعلق بالأرقام النهائية اللي تم الإعلان عليها اليوم مع 6 دالعشية، وجميع المعطيات القديمة اللي ماتحيناتش تم الاستغناء عليها." "حصيلة كورونا فالأقاليم والجهات اليوم: 1037تصابو كازا و11 ماتو.. و189 تشافاو فدرعة تافيلالت"
"نشرت المغنية كوثر براني خريجة أراب أيدول، تصويرة  ديالها مع بنتها سيليا على صفحتها في انستكَرام مرفقة بتعليق كتقول فيه بأن فترة الحجر الصحي لي فرضها المغرب للمد من انتشار كورونا، خلاتها تتعرف أكثر على بنتها وتقرب منها. كوثر لي حديثة العهد بالأمومة قالت بأنه فعلا فترة الحجر الصحي صعيبة نفسيا، ولكن خلاتها أنها تقدر النعم لي بين يديها، وهادشي عطاها درس كبير في الحياة لأنها ما كنتش كتنتبه لهاد النعم. وقالت كوثر في التعليق لي رفقت بالصورة: “توحشنا الاهل والاحباب بيناتنا درب و مقادرينش نشوفوهوم لأننا ملتازمين باش هاد الازمة دوز بسلام بدون فقدان اي عزيز على القلب”. أيضا قالت كوثر براني :”فترة الحجر الصحي عطاتني فرصة أنني نزيد نحمد الله على النعم لي عاطيهوملي، نقدر كل صغيرة و كبيرة فحياتي، والحجر كان فرصة بالنسبة لي باش ندوز وقت كبير مع بنتي و نهتم بكل التفاصيل المتعلقة بيها”. " "كوثر برناني: الحجر الصحي خلاني نعرف النعم ونقرب لبنتي"
"المغني سعد لمجرد طلق البارح كليب أغنيتو الجديدة “يخليك ليلي” في لاشين ديالو فيوتوب، وكيف العادة الكليب ضرب مليون فقل من 12 لساعة ودابا فات جوج مليون مشاهدة و250 الف لايك. لمجرد ختار الفيديو كليب يكون فيه الشطيح والوان سبيسيال كيديروها بزاف مؤخرا المغنيين ديال البوب، بحال بيلي ايليش. المشاهير بارطاجاو المليب وباركو ليه الجديد، وهو هاد اليوماين غادي يحط الكواليس او الـ making of ديال الفيديو. وكانت اخر اغنية ديال سعد لمجرد مع الفنان المصري محمد رمضان هادي شهرين ضربات 144 مليون مشاهدة وحققات ارقام قياسية في مصر ودول العالم العربي.   " "سعد لمجرد خرج كليب “يخليك ليلي” وضرب 2 مليون مشاهدة غير فالسوايع الأولى -فيديو"
"الممثل رفيق بوبكر خرج البارح بالليل بفيديو كيأكد فيه أنه مامشدودش في الحبس كيف هو متدوال، وماكينش في مراكش وأنه هادي عامين باش ماشاركش في مهرجان السينما الدولي. بوبكر بان كاعي وطالع ليه الدم، وأكد أنه غابر حيت عندو تورناج وكيصور عمل جديد. وفي نفس الوقت عبر على الغضب ديالو حيت دار بوسط وكلشي قال أنه كيقصد أمال صقر ومسلم.  نجم فيلم “قسم 8” قال: “كثرتو عليا من الكذوب. وحبسو عليا هاد الوز ديالكم”. ورفيق رجع نشيط مؤخرا فمواقع التواصل الاجتماعي." "رفيق بوبكر: أنا مامشدودش فالحبس وماهدرت لا على مسلم لا على امال صقر.. وكثرتو عليا من الكذوب والوز ديالكم -فيديو"
"ذكرت تقارير إخبارية أن مصالح الشرطة الأوكرانية أوقفت متهما يحمل الجنسية المغربية ويبلغ من العمر 22 سنة، بسبب الاشتباه في مسؤوليته عن جريمة قتل مغربي آخر طعنا بسلاح أبيض. وأضافت التقارير ذاتها، أن المتهم اعترف بالمنسوب إليه بعد استنطاقه من طرف عناصر الامن، مؤكدا أن الدافع وراء جريمته هو عجز الضحية عن تسوية دين عالق قيمته 200 دولار." "مغربي شرمل صاحبو وقتلو بسبب 200 دولار فبلاد تشيرنوبيل "
"الجامعة الملكية المغربية لكرة القدم غادي تعتمد على تقنية الحكم المساعد ف “دومي فينال” ديال كأس العرش نهار 9 و10 نونبر جاي. حكام الفار غادي يكونوا ف ماتشات ديال الدفاع الجديدي والاتحاد البيضاوي بملعب طنجة وحسنية أكادير والمغرب التطواني في ملعب مراكش. الجامعة مازال كتستنا ترخيص من الفيفا باش تطبق تقنية الفار في نصف نهائي ونهائي كأس العرش، ومن بعد غادي تعتمد عليها رسميا في مرحلة الإياب أو الموسم جاي. فوزي لقحع رئيس الجامعة سبق ليه أكد أن البطولة غادي تنطلق بالفار، لكن الحكام ما وجدينش باش يطبقوا هاد التقنية الجديدة وهادكشي علاش خضعوا لدورات تكوينية من طرف خبراء من الاتحاد الدولي بشكل مكثف ومتواصل منذ غشت الماضي." "رسميا. “الفار” كاين في “دومي فينال” دالكأس"
"عندنا في المغرب كلشي باغي يدير كلشي. ولي باغي يشد كاع لي دومين وميتفاك مع والو، بحال صفاء حبيركو لي بدات عارضة أزياء ودازت للتمثيل، ومن بعد التقديم ودابا مغنية كاع. هاد سبع صنايع والرزق مضايعش قدرات تاخد لقب البومادا الصفرة من بعد ليلى الحديوي لي طالعة واكلة نازلة واكلة. هاد اللقب عطاوه ليها المتتبعين لي طلعات ليهم في صحتهم. صفاء لي عندها شي بيسطون صحيح ختاروها تغني جنيريك أغنية مسلسل “قصر الباشا” لي غادي يدوز في دوزيم في رمضان، بحالا زعما تقاداو المغنيين. " "صفاء حبيركو هي البومادا الصفرة رقم جوج في المغرب من بعد ليلى الحديوي -فيديو"
"بعدما خدا فوزي لقحع، رئيس الجامعة ونهضة بركان اللاعب سفيان كركاش صحة من رئيس الوداد سعيد الناصيري.  لقجع نجح في إقناع كركاش وباه باش يوقع لنهضة بركان، في الوقت لي انتظر فيه هذا اللاعب شهر ونصف الناصيري في لخر مشا البركان. الناصيري ما تقولبش غير في كركاش فقط، بل طارلو لقجع بلاعب اخر هو توفيق إجروتن لي كان قريب يمشي الوداد.  هاد القضية قلقات جمهور الوداد لي حمل المسؤولية للناصيري، والبعض منهم اتهموه بالضعف والهوان أمام رئيس الجامعة." "لقجع خدا للناصيري 2 لعابة في أقل من 24 ساعة"
"قررات المحكمة الابتدائية فمكناس، اليوم الثلاثاء، إدانة اليوتوبر يوسف الزروالي ب7 شهور حبسا نافذا، وغرامة د5000 درهم. اليوتوبر تعطات ليه براءة على تهم السب والقذف والتهديد والتشهير وخيانة الأمانةوإلحاق خسائر مادية في ملك الغير، لكن فالمقابل تدان بتهم  النصب والاحتيال عن طريق الإحسان العمومي. ودوز من هذ الفترة اللي تحكم بيها 6 شهور تقريبا، من بعد ما كان مشدود فحال اعتقال احتياطي فحبس تولال فمكناس من يوليوز اللي فات، بقرار قاضي التحقيق. وكانت تحطات ضد الزروالي بزاف دالشكايات عند وكيل الملك فالمحكمة الابتدائية فمكناس من طرف مجموعة من الناس، كيتهموه فيها باستغلالهم فأعمال إنسانية والنصب عليهم، بالإضافة لشكايات مسؤولين قضائيين اتهموه بالتشهير بيهم، من بينهم حمودة الدالي، رئيس جمعية الشباب الملكي. وتعرف الزروالي بالفيديوهات اللي كيدير فمجال الحالات الإنسانية، كيدعي فيها جمعو للفلوس والتبرعات دالمحسنين للفقراء، وزاد تعرف كثر بهذشي فهذ الفترة ديال الحجر الصحي." "المحكمة حكمات على يوسف الزروالي ب7 شهور دالحبس النافذ بتهم النصب والاحتيال"
"المغاربة مازال كيجمعو في البومادات الصفرا، اي لي عندهم سبع صنايع وولينا كنشوفوهم كثر من الهلال، والبومادا رقم 3 هي الممثلة وعارضة الأزياء والبلوكَوز وكلشي.. فاتي جمالي. جمالي لي هي عندها لقب مليحة العرب ولات شادة التلفزة وكدير كلشي وتدوي في كلشي ومبقا والو ونشوفوها في التقديم حتى هي. فاتي شدات الرتبة الثالثة من بعد ليلى الحديوي وصفاء حبيركو، لي طالعات واكلات نازلات واكلات. المشكل عند المسؤولين أنهم كيعيقو على المغاربة بنفس الوجه حتى كيكرهوه. فاتي كنشوفوها في برنامج “ماستر شاف”، ونشوفوها في مسلسل وفي الحوارات والفيديوهات. وا بزاف." "فاتي جمالي. البومادة الصفرا رقم 3 في المغرب"
"المنتخب الوطني يواصل تراجعه في تصنيف الاتحاد الدولي لكرة القدم فيفا، بعدما أصبح يحتل المركز 43 عالميا. المنتخب الوطني، لي رجع كيدربو وحيد خاليلوزيتش، خسر بلاصة في التصنيف العالمي، بعدما كان في المركز 42 عالميا في الشهر لي فات. واصبح المنتخب الوطني يحتل المركز الخامس قاريا، وراء كل من منتخبات السنغال المتصدر وتونس ونيجيريا والجزائر. أما على المستوى العالمي، فالمنتخب مازال كيتصدر الترتيب العالمي متبوعا بفرنسا ثم البرازيا، فيما يحتل منتخب إنگلترا المركز الرابع والأوروغواي في المركز الخامس. ورغم أن المنتخب المغربي تعادل مع موريتانيا بزيرو لزيرو وربح بوروندي بثلاثة لزيرو في الإقصائيات الإفريقية المؤهلة إلى نهائيات كأس إفريقيا للأمم بالكامرون 2021، إلا أنه ما تمكنش باش يحسن تصنيفو الدولي." "المنتخب خسر بلاصة في تصنيف “فيفا”.. رجع 43 عالميا"
"قال مدرب المنتخب المغربي لكرة القدم هيرفي رونار ان نور الدين امرابط مستعد للمشاركة في ماتش الغد ضد البرتغال عن المباراة الثانية في مونديال روسيا. واكد رونار في ندوة صحافية ب”لوجنيكي” بموسكو عقدها قبل قليل ان قرار المشاركة سيتم اتخاذه بعد الانتهاء من التداريب اللي غادية تسالي من هنا لشوية “بعد المباراة سنتخذ القرار انا وطبيب المنتخب واللاعب”." "رونار: امرابط باغي يلعب وها اللي غادي يحسم الماتش"
"– عثر على شاب من مواليد 1997 ، جثة هامدة بدوار بالقرب من دائرة “بن أحمد “بإقليم سطات ، وقد أقدم على الإنتحار بتناول مادة سامة ،حيت كان يعاني قيد حياته من إضرابات نفسية زار بسببها أطباء إخصائيين /هيسبريس – أقدم مرشد سياحي  غير مرخص ، على محاولة إضرام النار بجسده ، بالقرب من مسجد “بن يوسف” بالمدينة العتيقة بمراكش ، تعبير منه عن إستئائه بسبب منعه من القيام بعمله ، لكن تدخل عناصر الشرطة وعناصر الوقاية المدنية ،أوقفه دون إرتكاب ما لايحمد عقباه /شوف تيفي – أقدم  تلميذان على الإعتداء بسلاح أبيض على أستاذ قام بحراستهما في إمتحان الباكالوريا ، أثناء خروجه من مركز الإمتحان بثانوية “سيدي إسماعيل” التأهيلية بالجديدة، وتسببا في نقله على وجه السرعة إلى المستعجلات إذ تطلب رتق الجرح 8 غرزات /أخبارنا – لقي مهاجر مغربي مصرعه طعنا بسكين ، أمام مخبزة في مدينة “لييج” البلجيكية  ،على يد مهاجر تونسي /ناظور سيتي –  أقدم تلميذ على توجيه لكمة قوية ، لزجاج نافذة قسم بالثانوية الإعدادية “إبن الهيثم” بأكادير ، ماتسبب له في جرح خطير على مستوى اليد ، إستدعى نقله من طرف السلطات الأمنية نحو المستشفى الجهوي لتلقي العلاج ، بعد ضبطه وهو يغش في إمتحان الباكالوريا بإستعمال تقنية تكنولوجيا جد متطورة لتسريب إمتحان الرياضيات  /العمق – لقي شخصان مصرعهما وأصيبت إمرأتان وطفلة قاصر بجروح ، نتيجة حادثة سير مروعة ، قرب الشاطئ الأبيض في كلميم ، بعد أن انقلبت سيارة خفيفة تنقل عائلة على قارعة الطريق عدة مرات، قبل أن تصطدم ببالوعة للصرف الصحي قرب المقطع الطرقي “مكيطع الصفي” ، ما أسفر عن وفاة سبعيني وطفل آخر في الحين /كود –  تعرضت سيدة تبلغ من العمر 68 سنة لإصابات خطيرة ، بعد طعنها بواسطة سيف من طرف أحد أبنائها ، لحظات بعد أذان صلاة المغرب ب”حومة العوينة”  بطنجة ، أثناء دخول 3 من  أبنائها في شجار عنيف إثر خلاف حول أداء فواتير الماء والكهرباء ومصاريف المنزل ، ما تسبب في إصابتهم بجروح متفاوتة الخطورة إستدعت نقلهم إلى مستعجلات مستشفى محمد الخامس /طنجة24 – لقيت سيدة مصرعها متأثرة بعضة كلب مسعور، هاجمها  بأحد الدواوير بالجماعة القروية ” سيدي عبد الله غياث” قبل أسبوع ، لتلفظ أنفاسها داخل مستشفى  إبن زهر “المامونية” بمراكش /مراكش الأن – لقي رضيع يبلغ سنة من العمر مصرعه غرقا في سطل ماء،  في أحد أحياء بني ملال ، عندما كان يلهو بجانب والدته التي كانت تقوم بتنظيف الملابس ، وفي غفلة منها  سقط بالسطل المليء بمياه التصبين ، ولفظ أنفاسه الأخيرة به/ أخبارنا" "أش واقع اليوم: ها حصيلة الانتحار والاغتصاب والتشرميل والغرق اليوم"
"كشفت وسائل إعلام بلجيكية، أن مكتب الأجانب البلجيكي، أطلق السيمانة الفايتة سراح 300 شخص من مراكز الإحتجاز، كانوا محتجزين لوجودهم في البلاد حقاش كالسين فيها بشكل ماشي قانوني. وكشفت أن السبب وراء الإطلاق سراح هاد الفئة هو أن المراكز كانت عامرة للغاية لدرجة أنها كانت كتواجه صعبوة ف الالتزام بتعليمات الحكومة بشأن التباعد الاجتماعي، مما كيعين أن الناس خاصهوم يبقاو 1.5 ف جميع الأوقات." "بسبب “كورونا”.. بلجيكا طلقات 300 حراك من مراكز الاحتجاز"
"نهار السبت كان عند دنيا باطمة عرس في الناظور ديال عائلة بغاوها تشارك فرحتهم في ليلة العمر. الاتفاق كان أنها تخلص كاش ب25 مليون باش تغني في العرس مدة 4 ديال السوايع، وملي دوزو الكلمة شدات آفونس ديال 5 المليون وتشرطات عليهم مزيان كيفما كدير على أي واحد. شروط باطمة لي ولاو معروفين هما يشدو ليها وللناس لي معاها أوطيل 5 نجوم وطابلة ديال تريتور تكون فيها هي وراجلها وصحاباتها ولي غادي ديرلها الماكياج ولي غادي تلبسها، ومايكونش معاهم شي واحد براني، زيد عليها صحاب العرس يقطعو ليها تذكرة الطيارة من كازا لعندهم فالناظور. للأسف هادشي كامل ماوقعش وخوات بيهم، لأن باطمة خرجات حتال النصاصات ديال الليل مع عند الشرطة القضائية." "قضية “حمزة مون بيبي”.. باطمة خوات بعروسة وشادة 5 مليون عربون من أصل 25 مليون"
"لبارح الصبليون ماخلاو ماقالو فينا كمغاربة وعتابرونا وحوش، وبينو على كاع الحقد الدفين لي عندهوم تجاهنا، وفالمقابل كاين مغاربة محيحين وكيعتابرو ان الدولة كتبيع ولادها وكتلعب بيهم، وفالوقت لي جميع الاسبان تجمعو على رأي واحد هو يدافعو على بلادهوم، كتلقى لمغاربة اكثر ناس كيضربو فبعضياتهوم. الغريب فهادشي كامل هو ديك لمغاربة لي كيقولو كيفاش المغرب كيلوح ولادو، زعما بحال هاد الناس كيعتارفو بأن سبتة إسبانية، في حين ان الدولة وغالبية الشعب كيآمنو بأن سبتة مغربية، وهادشي كان واضح من خلال دخول 2600 مغربي لسبتة وبعد يومين خرجو طوعيا، حقاش دخلو يشوفو سبتة واللي مشى يشوف عائلتو ورجعو بحالهوم. سبتة مغربية وهادشي باش كيآمنو لمغاربة، وحتى نسبة السكان المغاربة فسبتة ومليلية، أكبر من الاسبان، ويلا مشاو الدراري لسبتة فراهوم مشاو لبلادهوم، والمستعمر هو لي خاصو يخرج يمشي يرجع لاوروبا." "علاش كولشي كاعي من دخول المغاربة لسبتة؟. واش عارفين ان سبتة بلادنا وأن غالبية سكانها مغاربة"
"أشهر جوج شخصيات فمواقع التواصل المغربية تلاقاو البارح. سينا مولات “you are handsome like angel” وساري كول مولات “نت نت القواد” الي بجوج مقطعات الوراق ومسلكاهم الحياة لي عايشينها بكل حرية ونشاط من البارح وهما دايرين البوز، واللقاء ديالهم غطا على الزبلة لي طايحة فيها ندى حاسي المعروفة ب”كيم كاردشيان الخميسات” لي سبات محمد باسو بمصطلحات عنصرية. كاع الهبال والهربة كان فهاد اللايف، وكان كامل ضحك وتقشاب بين جوج بنات معرفناهم طالقينها معرفناهم من نيتهم. المهم هما قالو انهم ناويين يديرو duo بجوج… الحاصول، دمتم في مواقع التواصل باش تفوجو على الشعب. " "لقاء العمالقة. سينا وساري كول تجمعو ف”لايف” واحد وباغين يديرو “duo”"
"زهير فضال وقفوه البوليس فالصبليون. الدولي المغربي، وحسب ما أكدته تقارير إعلامية أجنبية أمس الاثنين، أوقف من طرف شرطة إشبيلية لقيادته سيارة بسرعة تجاوزت 50 كلم المحددة في المجال الحضري. وذكرت صحيفة «موندو ديبوستيفو» أن فضال، المنتقل حديثا إلى سبورتينغ لشبونة من نادي إشبيلية الإسباني، ضبط، الخميس الماضي، من قبل شرطة مرور المدينة بمنطقة «بالميدرا»، لعدم احترامه سرعة السير، وتجاوز إشارة المرور الضوئية أثناء الضوء الأحمر، مشيرة إلى أنه جرى تحرير مخالفة في حقه لعدم التزامه بشروط السلامة المرورية." "زهير فضال وقفوه البوليس فالصبليون"
"بمجرد ما انتشر خبر قرار قاضي التحقيق بالمحكمة الاستئنافية بأكَادير بمتابعة رئيس جمعية لحقوق الطفل، متهم باغتصاب طفلة قاصر والتسبب فحملها، بالسراح المؤقت، مجموعة من الحقوقيين على مواقع التواصل الاجتماعي استنكرو هذ القرار، نظرا لبشاعة الجريمة اللي تم اتهامو بارتكابها، واللي كتستوجب متابعتو فحالة اعتقال احتياطي حماية لحقوق الضحية المفترضة. ونشرات الحقوقية فدوى الرجواني، فحسابها على فيسبوك، تدوينة كتقول فيها بللي قرار إطلاق سراح المعني بالأمر جريمة، وأنه فور إطلاق سراحه، دار أوديو عممو فواتساب، كيسب فيه الحقوقيين بأوصاف شنيعة، وعاير فيه حتى الضحية المفترضة القاصر، بحيت وصفها ب”الطوبة” وقال أنه مايدخلهاش حتى من الشتا. وحسب مصادر “كود”، فالوكيل العام للملك فاستئنافية عاصمة سوس دخل على الخط، وشاف بللي قرار قاضي التحقيق مخالف لملتمس النيابة العامة، وطالب الغرفة الجنائية باعتقال المتهم من جديد، وهو القرار اللي غيتم البت فيه السيمانة الجاية، بصفتو مرجع استئنافي. وخلص المتهم عند إطلاق سراحو كفالة مالية ديال 3000 درهم، وتم إخضاعو للمراقبة القضائية مع سحب جواز السفر منو، بينما تم توجيه الضحية المفترضة للخبرة الطبية. وللإشارة، كانت الوالدة ديال القاصر، اللي كتنحدر من منطقة القليعة بالقرب من إنزكَان، واللي كتبلغ من العمر 14 سنة، تقدمات بشكاية للنيابة العامة باستئنافية أكَادير، كتشتكي من خلالها تعرض بنتها للاغتصاب من طرف رئيس جمعية لحقوق الطفل، بعدما استدرجها وغرر بيها، وهذشي تسبب فحملها، وهي دابا فشهرها الثامن." "سب الحقوقيين ووصف الضحية ب”الطوبة”.. روينة نايضة بعد متابعة حقوقي متهم باغتصاب قاصر حملات فحالة سراح.. والمحكمة غاتراجع قرارها"
"الخبر لي نشرات “كود” هاد صباح على نوطيرا لي مزوجة نوطير هو خو فنان وملحن مشهور في المغرب زادت قوادت بعدما قررو البوليس يهبطو مها الحبس معاها وغدا غادين يتقدمو قدام وكيل الملك في قضية تعذيب الخادمة لي دارو ليها قتلة ديال الكلاب. هاد ناس لي دَخل ليهم هاد الملحن لي كان شاهد على تجنديغ لي كتاكل الخادمة منفع في والو، والبوليس دارو خدمتهم ودابة القضية غادي تزيد تكبر. ودابو المصيبة في هادشي كامل كيفاش المرا لي نوطيرا هي وراجلها لي زعما قارين القانون ويفترض يكونو واعين يديرو هاد الحالة في انسانة مخلية بلادها ولي قدامها وموراها باش تضرب الكرفي. قوم معند بوه ضمير لا احساس لا تاوزة. هاد العائلة غادين يكونو عندهم تهم ثقيلة بزاف حيت عذبو سيدة تعذيبة متبغيهاش لعذوك." "قضية مرات خو الفنان المشهور تكفسات. شدو الزوجة ومها في قضية تعذيب خادمات اندونيسيات في كازا"
"لبارح الخميس، انهت غرفة الجنايات الابتدائية بمحكمة الاستئناف بالدارالبيضاء، قضية يتابع فيها وحش بشري، كان اغتاصب طفل قاصر. المتهم أدين ابتدائيا باغتصاب الطفل القاصر، اللي كيعاني من خلل ذهني، وتحكم عليه فالاستئناف بتخفيض العقوبة ل 4 سنوات وجعلها عقوبة حبسية!." "بلاصة ماتزيد تغرقو نقصات لو من المدة الحبسية.. استئنافية كازا حكمات على مجرم غتاصب درّي صغير كيعاني من إعاقة ذهنية غير ب 4 سنين ديال الحبس"
"عقب بيير موسكوفيتشي، مفوض الإتحاد الأوروبي المكلف بالشؤون الاقتصادية والمالية والجبائية والجمركية، على تصويت البرلمان الأوروبي بالإيجاب على الإتفاقية الفلاحية التي تربط الإتحاد الأوروبي والمملكة المغربية، بالتأكيد أن تعديلها وضع حدا لكل الشكوك القانونية التي قد تضر الشركات او سكان “الصحراء الغربية”. واعتبر المفوض الأوروبي بيير موسكوفيتشي في تدوينة عبر صفحته الشخصية في “تويتر”، أن الشراكة التي تربط بين الإتحاد الأوروبي والمملكة المغربية قد أصبحت أقوى من ما مضى." "المفوض الأوروبي المكلف بالشؤون الاقتصادية والمالية والجبائية والجمركية: شراكتنا مع المغرب ولات أقوى"
"عبد اللطيف الجواهري، اللي ف العمر ديالو ثمانين سنة، دوز منها 16 عام كوالي لبنك المغرب، جا الوقت باش يمشي يرتاح حسب مصادر. مغادرة الجواهري لمسؤولياته ببنك المغرب، كان متوقع منذ مدة ،  كانت مؤسسة بنك المغرب محتاجة للاستقرار من أجل تحسين عملية الانتقال اللي تمت في اطار تعويم الدرهم واللي تقريبا كانت واحدة من آخر المهام الكبيرة اللي تكلف بها الجواهري. عموما وبعض النظر عن الاسم او البروفيل اللي غادي يجي بلاصت الجواهري فإنه بالتأكيد سيجد صعوبة في ملأ الفراغ الذي سيتركه ابن فاس وراءه، وهو الرجل الذي كانت التقارير السنوية التي كان يقدمها امام الملك تشكل مادة دسمة للنقاش السياسي و الاعلامي، وهاذشي ماغريبش على الجواهري اللي ماكانش مسؤول  عادي بل رجل دولة من ذاك النوع اللي ما بقاتش النخب المغربية تانتج بحالو حسب متتبعين." "الجواهري قريب يخرج من بنك المغرب"
"فيديو فشكل ديال سعد لمجرد. موقع التواصل الاجتماعي «انستگرام» عرف، في الايام الماضية، تفاعل واسع مع فيديو قديم للمطرب المغربي، يعود لسنة 2007، فاش مان مازال طالب في برنامج «سوبر ستار». وظهر صاحب «انت معلم» في هاد الشريط المصور كيهدر على والدته وكيف تتعامل معه بطريقة فيها التريكيل، وهو ما أثار موجة من التعليقات التي كانت في مجملها ساخرة، وركزت بالأساس على شكل المطرب المغربي قبل النجومية وأسلوبه في وصف علاقته بأمه. " "فيديو قديم ديال سعد لمجرد مشعل الانستگرام"
"هاد الوقت الواحد كيدير أي حاجة باش يدير البوز واخا تكون شهرة غادي ترجع عليه ببومزوي. هادشي لي وقع مع واحد الذهايبي عطا خاتم الزواج لكوبل مراكش ( ياسين وسهام) لي كانت باطمة دارت ليهم العرس في كازا وشرات ليهم الدار في مراكش.  الناس لي تحزو على الفلوس مشاو بغاو يبيعوه لقاوه ساوي 600 درهم. هادشي لي معجبش الكوبل حيت مول الخاتم كان دار شوهة وفيلم باش يعطيه ليهم ومشا حتال مراكش والفيديوهات والصحافة والروينة الكحلة.  ياسين وسهام لي حظاو بمتابعة كبيرة بزاف اعتبرو راسهم ضحية نصب واحتيال، ومول الخاتم دار ليهم الشوهة، وداكشي علاش مشاو عند صفحة “حمزة مون بيبي” وقالو ليه ينشر المحادثة لي كتاكد أن ثمن الخاتم مفايتش 600 درهم. " "كوبل مراكش لي شرات ليهم دنيا باطمة الخاتم تعرضو لعملية نصب كبيرة -صور"
"توصل فريق من جامعة “فيرجينيا” لإكتشاف جديد، خلال واحد الدراسة حول مرض الكبد الدهني، وربط هذا المرض مع التجاعيد الغشائية الي كتظهر فالنواة، بحيث اكتشفو طريقة لتهدئة هاذ التجاعيد، بإضافة البروتين مرة أخرى، الشيء لي كيساعد على محاربة آثار الشيخوخة فالجسم. وتابعت الدراسة، أن مرض الكبد الدهني، الي كيسببو تراكم الدهون داخل الكبد و كيضعف وظيفتو، وربما كتزاد هاذ التجاعيد كلما تقدمنا فالعمر، وكتتداخل مع قدرة الخلايا على إنتاج الحمض النووي. وأضافت الدراسة، أن هذه التجاعيد فغشاء الخلية كتكون نتيجة نقص فالبروتين، وهو بروتين خلوي، وبإضافتو مرة أخرى لغشاء الخلية يمكن يساعد فتقليل التجاعيد، والصعوبة لي كتواجههم هي فكيفية الحصول على البروتينات وتوصيلها للخلايا ومن المرجح أنه يتم استخدام الفيروسات المعدلة لنقل البروتين إلى الكبد." "دراسة. لقاو علاج جديد كيقضي على الشيخوخة "
"كتعيش مدينة كاستييخو أزمة مادية خانقة هادي ما يقارب السنة، بعدما تسد معبر طاراخال لي كانت كتخرج منو السلعة، وهادشي أثر بشكل كبير على سوق المسيرة لي فكاستييخو، وباقي الاسواق لي كانو المورد الاول لرزق الاف الاسر فالمدينة. هاد الازمة نتج عنها معاناة اجتماعية لآلاف الاسر لي فقدات مورد رزقها سواء من الناس لي كانوا خدامين فمعبر طاراخال، أو لي خدامين فالأسواق. وحسب مصادر محلية فقد انتحر يوم أمس الخميس، رجل خمسيني يعيش ضائقة مادية هو وأسرته منذ اغلاق باب سبتة." "بعدما تسد باب سبتة ومبقاش الكونطربوند.. واحد نتاحر البارح فكاستييخو بسباب الأزمة المالية"
"كشفت تقارير إخبارية عن تقدم وتيرة اشغال الترميم والاصلاحات بمعبر “تاراخال” على الجانب المغربي، وهي الاشغال التي استهدفت توسيع المنطقة الحدودية بشكل كبير، إضافة إلى عمليات الصباغة والتبليط وتهيئة الممرات. كما سبق للسلطات المحلية بمدينة سبتة تنفيذ اصلاحات مماثلة همت توسعة الممرات وتجهيز الأرضيات والأرصفة وعلامات التشوير وممرات الراجلين. وحسب المصادر ذاتها، السؤال الكبير المطروح دابا هو امتا غادي يتفتح المعبر في شكله الجديد بدون نقل السلع والبضائع.." "ها فين وصلات الإصلاحات اللي دارتها السلطات المغربية في معبر باب سبتة"
"حسب نتائج استطلاعات الرأي بخصوص نتائج الانتخابات التشريعية الاسبانية اللي دارت اليوم فان مرشح الحزب اليميني المتطرف الاسباني “بوس” ربح المقعد الوحيد المخصص لسبتة فالبرلمان المقبل. التلفزيون الاسباني قال ان هاد الرباح ماشي نهائي وباللي خاص الانتظار شوية. فمدينة مليلية ذهب المقعد لليمين المحافظ الحزب الشعبي. المصيبة ان اللي ربح المقعد فسبتة هو اللي قال خاص ضروري نبنيو سور بين المغرب وهاد المدينة لحمايتها من اعداد المهاجرين. لنا عودة للموضوع" "ها ناري. اليمين المتطرف ربح فسبتة. اللي قالو خاص سور مع المغرب طلع للبرلمان"
"هاد النقاش الدائر اليوم على ملف الطالب ايت الجيد بنعيسى ولي دار فيه قاضي التحقيق فمحكمة الاستئناف بفاس قرار متابعة حامي الدين القيادي في البيجيدي بتهمة المساهمة ف القتل العمد، صدم الأمانة لحزب العدالة والتنمية ولكن فنفس الوقت كشف على أن الصراع السياسي والقضائي فهاد الملف وصل للقمة ديالو. وعلاش كنقولو وصلو للفينال، يا ربحة يا ذبحة كيف كيقول المثل، دبا اللقاء لي دارت لجنة الدفاع عن حامي الدين لبارح الثلاثاء 11 دجنبر الجاري، ول ترأسو مصطفى الرميد، خرج بخطوات كتأكد هادشي لي كنقولو. من بين الخطوات حسب ما علمته “كود” توسيع دائرة الدفاع ولي بان حسب معطيات حصرية لـ”كود” غايكونو فيه شخصيات بارزة فالمحاماة وحقوق الانسان. ماشي غير هادشي الرميد مشا بعيد، واعتبر الملف ديال استقلالية القضائية ولبس جبة المحامي فهاد الملف، لذلك قررت اللجنة، لي انعقدت فسرية تامة باش تمشي عند جميع الأحزاب السياسية والفرق البرلمانيية. طبعا نهار لقاء الأمانة العامة للبيجيدي، مور مسالا صرح قيادي لـ”كود” :” ميمكنش نستمرو فهاد الوضع”، وهاد المصدر كيتعبر دينامو القرارات المهمة فالبيجيدي قال كذلك :” للاسف باقي تلفون خدامة”. هاد الخطوات لي انخرط فيه البيجيدي بتياراتو سواء مناصري بنكيران أو تيار الاستوزار، كتخلي واحد كبير مطروح ولي طرحات كود على قيادي بارز :” واش هاد القضية ديال حامي الدين خلقات ازمة بين البيجيدي والقصر”، طبعا المصدر رفض يجاوب واكتفى بالقول :” معارفينش شنو المآل ديال الملف”." "واش قضية حامي الدين غاتخلق أزمة جديدة بين البيجيدي والقصر؟"
"القضية لي فجرها والد سعيد عويطة ولي طلعات غير كذوب، خلات بزاف ديال الناس يتضامنو مع البطل العالمي. من غير الناس لي تفاعلو إيجابيا مع القصة لي جمعها دغيا سعيد بعقد ندوة صحافية، أكد فيها ان تصفية حسابات مورا الفيلم كامل، خرجو نجوم وعبرو عن رفضهم للتعامل مع بحال هاد القضايا. والممثل طارق البخاري دار تصويرة عويطة في بروفيل وأكد في رد على التعليقات أن هضرة باه مامنها والو. وكان عويطة جاب خوتو ومو الحقيقية، ودواو على إدمان الأب ديالهم، وهي القصة لي تجمعات وتطوات بلا كثرة الهضرة." "تضامن كبير مع سعيد عويطة في القضية لي نوض باه"
"أحبطت عناصر الدرك الملكي بجماعة دار الكبداني إقليم الدريوش، ليلة أول أمس، عملية للهجرة السرية بمصب واد سيدي احساين. وأوقفت عناصر الدرك، 25 مهاجرا سريا ينحدرون من دول جنوب الصحراء، بينهم 4 أطفال وعدد من النساء ، حين كانوا يحاولون ركوب أحد قوارب الهجرة السرية." "توقيف 25 افريقي كانوا غاديين يحرگو لاسبانيا"
"“فيناهوما الكمامات الطبية وفين لقاوهم” هو السؤال لي كيتكرر هاد الأيام الأخيرة عند المغاربة، وها القضية وصلات للبرلمان. وزير الصحة خالد ايت الطالب، قال اليوم بمجلس النواب، :”ننتج 4،5 مليون كمامات منزلية”، مضيفا :”المغرب لديه مصانع في هذا الاتجاه”. وشدد المتحدث أنه تم تدارك الخصاص في قضية الكمامات." "وزير الصحة: المغرب ينتج 4،5 مليون كمامة يوميا"
"قال مدرب الاسود الجديد البوسني وحيد خليلوزيتش فندوة صحافية فالرباط باللي « عزيز علي نربح ولا خسرت كنمرض وجاتني قبل ما نوقع مع المغرب عروض مغرية بزاف » واكد ان قيمتها كتفوق 4 مرات العرض اللي قبلو مع المغرب. الصالير ديالو مع الاسود 80 مليون فالشهر والعقد فيه 4 سنوات. واكد انو خاصو الخدمة بزاف. بخصوص المنتخب قال ان لاعب اللي كيحمل القميص خاصو يكون عندو نيفو طالع بزاف وانو كاينة معايير واضحة باش تلعب فالمنتخب. مذكرا ان لعابة فالبطولة المغربية عندهم النيفو يحملو القميص الوطني وقال « كاينة لعابة ليدر كيلعبو فدول ما عندهاش نيفو كبير وخاص النقاش »." "مدرب الاسود: عزيز علي نربح ولا خسرت كنمرض وجاتني قبل ما نوقع مع المغرب عروض مغرية بزاف"
"الشتا ديال اليوم خرجت على عائلة. فوفق ما علمته «كود»، نقلت عائلة مكونة من 7 أفراد في حالة صحية حرجة، إلى إحدى المصحات بالدار البيضاء، بعد انقلاب سيارة كانوا على متنها بسيدي بنور، إثر فقدان السائق السيطرة عليها نتيجة انزلاقها بفعل التساطقات المطرية الغزيرة التي عرفتها عدد من مدن المملكة. وحسب ما أكده مصدر «كود»، فإن طفلا، يبلغ من العمر 4 سنوات، فارق الحياة بعد لحظات من إدخاله قسم الإنعاش، حيث ما زالت والدته تصارع الموت، بينما أصيب باقي أفراد العائلة بجروح متفاوتة الخطورة." "الشتا ديال اليوم خرجت على عائلة. كسيدة خايبة فسيدي بنور مات فيها طفل عندو 4 سنين وتصابو فيها 6 بجروح خطيرة"
"كشفت خصومة بين أحد رؤساء المجالس الإقليمية في جهة الرباط سلا القنيطرة، وصاحب مكتب دراسات، عن أسرار وخبايا ظلت طي الكتمان، وهي الأسرار المرتبطة بكيفية صرف الملايين التي يتم الحصول عليها من برامج التأهيل الحضري، التي تخصصها المديرية العامة للجماعات المحلية لفائدة الجماعات المحلية دون اقصاء. وأفادت مصادر اليومية أن سبب افتضاح تبادل المنافع بين رئيس المجلس الإقليمي الذي يشتغل العضوية في المؤسسة التشريعية، وصاحب مكتب دراسات، تعود إلى الذعيرة التي فرضها المجلس الاقليمي على صاحب مكتب الدراسات، والمحددة في 120 مليونا، وهو ما اعتبره انتقاما.  " "الفلوس ديال التأهيل الحضري داها الريح"
"قالت الشرطة الاسبانية أن التحقيقات التي قادتها رفقة نظيرتها الهولندية، حول إحتراق سيارة مغربية في مدينة ماربيا، بإحدى المناطق التي تعرف كثافة سياحية عالية، لا علاقة لها بالارهاب كما كان معتقدا في بداية التحقيق. وكانت السيارة قد تعرضت للاحتراق قبل أزيد من أسبوعين بمنطقة بورتو بانوس وسط ماربيا، إذ إعتقدت الشرطة أن الحادث له علاقة بالارهاب، بعدما إكتشفت أنه إضرام بالسيارة مدبر ولم يكن بسبب تماس أو حادث عرضي. وقاد التحقيق المشترك بين الشرطة الهولندية والاسبانية إلى إكتشاف أن إضرام النار بالسيارة ذات الترقيم المغربي، جاء تصفية للحسابات بين مافيات المخدرات الصلبة بهولندا. " "بوليس الصبليون : الطوموبيل المغربية لي حرقوها فمنطقة سياحية عندها علاقة بمافيا المخدرات ماشي الارهاب « فيديو »"
"المغنية الأمريكية بريتني سبيرز، نشرات فيديو في انستكَرام وهي كتشطح ملي كانت كتدرب على رقصة جديدة، لكن دارت حركة فاشلة وهي تهرس من رجلها. بريتني حطات الفيديو في صفحتها وقالت “مشطحتش هادي 6 اشهر. في الفيديو كنشطح حفيانة، لكن يمكن ليكم سماع اللحظة فين تهرسات فيها رجلي”. يذكر بأن سبيرز هي واحدة من أشهر مغني البوب، وفي فترات سابقة كانت وحدة من أكثر المغنين بيعا لإسطواناتهم في مريكان. كما واحتلت المرتبة الـ12 بين أغنى العيالات فعالم الغناء الاستعراضي. " "كانت كتشطح.. بريتني سبيرس تهرسات من رجلها وصوت العظم تسمع بجهد -فيديو"
"وقعت الحكومة، اليوم الخميس، على مكسب حقوقي كيتجلى فتفعيل التدبير رقم 53 من خطة العمل الوطنية فالمجال ديال الديمقراطية وحقوق الإنسان اللي نص على العمل على تغدية الأشخاص الموضوعين تحت الحراسة النظرية. وقدم مشروع قانون كينص عل تعديل الفصلين66و460 من قانون المسطرة الجنائية لتضمينهما النص على ضمان التغدية للأشخاص الموضوعين تحت تدابير الحراسة النظرية." "الحكومة غادي تتكلف بالماكلة ديال المحروسين نظريا"
"اعتبرو مجموعة من الباحثين الكنديين أن 13 نوع من الحشيش د”ساتيفا” يقدر يمنع انتقال عدوى مرض “كوفيد 19” الناتج عن فيروس كورونا المستجد، ويساعد فالعلاج منو. العلماء دارو تجارب على 800 نوع من الحشيش، واكتشفو أن بعض الأصناف كتقلل من دخول هذ الفيروس للرية، وتقدر تقلل تطورو فالذات وخطر الإصابة بالعدوى. مواقع دولية كثيرة، ومنها “ذا نيكست ويب”، تناقلات الخبر بشكل كبير، وشافت أن هاد النوع من العلاجات ممكن يكون حسن من العلاج بالهيدروكسي كلوروكين، خاصة بعد الدراسة اللي تنشرات فمجلة the lancet العلمية، واللي كتقول ان الهيدروكسي كلوروكين ماشي فعال بل بلعكس يقدر يقتل كثر ديال المرضى بكوفيد 19. رابط مقال “ذا نيكست ويب”: https://thenextweb.com/corona/2020/05/22/cannabis-is-more-effective-at-preventing-and-treating-covid-19-than-hydroxychloroquine/" "الحشيش حسن من الهيدروكسيكلوروكين فعلاج كورونا"
"حتى وهو ماشي رئيس حكومة ماشي امين عام لحزب العدالة والتنمية مازال كيصنع الحدث. عبد الاله بنكيران دخل ثقافة جديدة للحقل السياسي. دارو ولات شخصية سياسية ماشي اجتماعية. مناسبة هاد الشي ما اثير منذ ظهور صورة بنكيران مع الكاتب والصحافي بلال التليدي وفالخلفية كاينة صورة “بنكيران مع الراحل عبد الله باها” فبلاصة صورتو مع الملك محمد السادس. اللي وقع ان صورتو مع الملك طلعها شوية الفوق فنفس الصالون فنفس البلاصة وهبط صورة صاحبو. بنكيران استغرب اللي حاول يشكك فموقفو من الملكية ومن الملك بهاد الشي واكد ان موقفو تابث. التبرير للي عطاه كما استقته “كود” هو انو باللي ما بقاش رئيس حكومة بدل بلاصتها وحطها الفوق ونزل صاحبو اللي كيقول عليه “درنا هاد الشي مجموعين =الحكومة والحزب= ومشى وخلاني”. بنكيران اكد وعاود اكد باللي موقفو من الملكية متطرف كاع. يعتقد “ان المغرب لن تقوم له قائمة بدون ملكيته” لدرجة٬ يضيف ل”كود”٬ حتى ولاو كيتاهموه صحابو قبل خصومو بالمبالغة فهاد الحب والدفاع عن الملكية" "كيفاش صالون بنكيران ولى شخصية سياسية غير كيوقع شي تغيير كيولي حدث. علاش طلع صورتو مع الملك وهبط صورة صاحبو باها؟ رئيس الحكومة السابق : بلا ما تحاولو تفهمو راه موقفي متطرف من الملكية ولن تقوم للمغرب قائمة بدونها"
"جا يضحي بالحولي صدق مضحي بيه.  هادشي وقع في بني ملال، حيث فارق  رجل في عقده الثالث،  ظهر اليوم  الاثنين، الحياة بالمركز الاستشفائي الجهوي متأثرا بجرح  غائر في القلب أصيب به خلال  قيامه بعملية سلخ  أضحية العيد. وذكرت مصادر أن الهالك المسمى قيد حياته عبد الفتاح .س ، وهو  متزوج وأب لطفل واحد ، قضى بسبب حادث عرضي  تعرض له بينما كان يقوم بعملية سلخ أضحية العيد بين أفراد أسرته بحي اولاد عياد  بمدينة بني ملال، عندما حين فقد توازنه وسقط على مدية كان يستعملها في العملية، ما تسبب له في نزيف حاد أنهى حياته." "حادث مأساوي نهار العيد ف بني ملال"
"وأفادت المديرية العامة للأمن الوطني، في بلاغ، أن فرقة الشرطة القضائية باشرت إجراءات المعاينة المكانية، كما تم رفع مختلف الآثار والأدلة المادية من مكان الحادث، وذلك في انتظار استكمال إجراءات البحث الذي يجري تحت إشراف النيابة العامة المختصة، للكشف عن دوافع وخلفيات وملابسات إقدام الموظف المذكور على الانتحار. وأضاف البلاغ أنه بموازاة ذلك فقد تم إيداع جثة الهالك بمستودع الأموات رهن التشريح الطبي." "شرطية نتاحرات بالفردي ديالها فميسور"
"ولاية جهة مراكش آسفي نفات اختفاء أزيد من 30 بَاسْبُورْ بإحدى الملحقات الإدارية التابعة لعمالة مراكش مؤكدة أن الأمر يتعلق باختفاء ملفات لطلب الحصول على جواز السفر تقدم بها 28 من المواطنين التابعين للنفود الترابي للملحقة الإدارية ازلي، المنطقة الحضرية المنارة. وأكدت الولاية في بيان توضيحي، فتح تحقيق إداري حول ظروف وملابسات هده الواقعة، كما تم فتح بحث قضائي من طرف السلطات المختصة تحت إشراف النيابة العامة" "ولاية جهة مراكش آسفي نفات اختفاء 30 باسبور وها الحقيقة"
"  كشفت أن التحاليل الطبية المخبرية التي أجريت للعشرات من “التلاميذ الدركيّين” القاطنين بمدينة فاس، اليوم الإثنين، أن 30 منهم يحملون “كورونا” فيروس، حيث يوجدون حاليا بالعزل الصحي من أجل الاستفادة من البروتوكول العلاجي الذي وضعته وزارة الصحة. ووفق ما كشفت عنه مصادر مطلعة، لـ”كود”، فإن التلاميذ الدركيين المصابين بالفيروس كانوا بصدد التوجه من مدينة فاس إلى مراكش قصد إتمام دراستهم بالسنة الثانية بالمدرسة الملكية للدرك بمراكش. وجاء اكتشاف هذه الحالات، حسب مصادر “كود”، بعدما أشرفت القيادة الجهوية للدرك الملكي بفاس على التحاليل المخبرية التي أجريت لجميع التلاميذ الدركيين قبل التحاقهم بالمدرسة الملكية للدرك بعاصمة النخيل." "30 تلميذ دركي بفاس عندهم السنة الثانية فالمدرسة الملكية للدرك تصابو بكورونا"
"علمت “كود”، من مصادر محلية، أن تلميذ مصاب بـ”كورونا” فيروس، سيجري الامتحان الوطني الموحد لنيل شهادة البكالوريا دورة 2020، مؤكدة أن الحالة المذكورة تعود لتلميذ ينحدر من منطقة سيدي يحيى الغرب. في مقابل ذلك، قال المدير الإقليمي للتربية الوطنية بالقنيطرة، محمد أودادا، في تصريح لـ”كود”، إن التلميذ المذكور يوجد بالحجر الصحي بمدينة بن سليمان، مشيرا إلى أنه غادي يدوز الامتحان بحالو بحال باقي المترشحين في جناح العزل. وزاد قائلاً: “أي تلميذ يوقع ليه شي طارئ صحي راه كنمشيو عندو بنفس البرتوكول اللّي كنديروه فالأقاسم خلال الاستحقاقات المذكورة”." "تلميذ مصاب بـ”كورونا” غادي يدوّز الامتحان ديال البَاكْ والمدير الإقليمي للتعليم بالقنطيرة لـ”كود”: غادي يدوز فبنسليمان بحال باقي التلاميذ"
"إذا كان البرلماني اللي كيدير التشريع وكيسن القوانين ديال البلاد، مكيعتارفش بالقوانين ومكيحتارمهومش، ماخاصش الدولة تبقى تعاقب المواطنين ملي ميحتارموش القوانين. برلمانيي فريق البام دارو بلاغ على تعيين بنشماس والمالكي لأعضاء فهيئة الكهرباء، وقالو أنه ماكانش عهم علم بهادشي، وللأسف البرلمانيين ماعارفينش أن القانون ماقالش أن رئيس البرلمان ومجلس المستشارين كيعيمو هاد الاعضاء بدون مايخبرو البرلمانيين لأنهم ماشي طرف فهادشي باش يخبروهوم. البرلمانيين اللي كيتعتابرو هوما المؤسسة التشريعية فهاد البلاد خرجو البلاغ كيقولو فيها أنهم كيرفضو هاد التعيينات، رغم علمهم أو جهلهم طبها بأن رفضهم لا يشكل أي فارق في هذه القضية، لأن المسألة كن ابجانب القانوني سليمة مائة بالمائة، وعليهم إن رفضوا ألأمر أن يقوموا بتغيير القوانين الجاري بها العمل في هذا الاطار، ماداموا هم الهيئة المكلة بالتشريع في المغرب، لكن بما أن غالبيتهم لا تجيد من التشريع سوى الترشح للبرلمان والنجاح فيه، فإنهم لا يعرفون صلاحياتهم بالشكل الكافي ليتمكنوا من ممارستها. مصدر كود قال أن اللغط اللي دايرو البام غير مفهوم خصوصا أن الاسماء اللي تم اختيارها من طرف بنشماس اسماء وازنة وكلها من الكفاءات." "فريق البام فالبرلمان غير كيخربق وكيجي ضد القانون. هاجمو التعيينات ديال الضو اللي القانون كيعطي فيها الحق للرئيس"
"علن ليوتنون جنرال البريطاني سير جون لوريمر، وهو مستشار الدفاع لشؤون الشرق الأوسط وشمال إفريقيا، على تلقيه لاتصال من قائد الدرك الملكي المغربي، الجنرال محمد حرمو، فالسيمانة اللي فاتت، هدرو فيه على مجموعة من القضايا اللي كتهم البلدين.  وقال الجنرال لوريمر، فمجموعة من التغريدات على حسابو ف”تويتر” باللغة العربية والنكَليزية، ان من بين المواضيع اللي تناولاتها المحادثات كيفية تعامل البلدين مع جايحة “كورونا” ودور القوات المسلحة فمساعدة الحكومة فهاد الازمة اللي كيدوز منها العالم بسبب الوباء.  وكشف لوريمر بللي الجنرال حرمو خبرو بالجهود اللي كيديرها المغرب بتوجيهات ملكية للإعداد للمستقبل من بعد الخروج من فترة الحجر الصحي.  وهدرو الطرفان كذلك على فرص التدريب مستقبلا بين بريطانيا والمغرب، واضاف الجينرال لوريمر: حيث اضطررنا نوقفو بعض التمارين الدورية اللي نجريها… وأعربنا عن تطلعنا لأن نلتقي قريبا." "المغرب غادي يدرب عسكريا مع بريطانيا. مستشار الدفاع البريطاني فشمال افريقيا: هاد الشي هدرت فيه مع صاحبي الجنيرال حرمو وهدرنا حتى على “كورونا”"
"الدفاع ديال الإرهابيين للي ذبحوا السائحتين فشمهروش قال أن هاد المجرمين مراض ماشي عاديين وخاصهم علاج نفسي، بعبارة أخرى، هاد المساخيط حماق. هنا ما تانهدروش على لحماق ديال المجانين للي عايشين فالوسخ وتايدورو عريانين فالزنقة تاياكلو الرملة وظفارهم كحلين وطوال.
قبل ما نهدر على هاد الحالة، خصنا نعرفوا أنه فعلا كاين فكل مجتمع واحد النسبة مئوية ديال لحماق.
نوع لحماق للي تايهمنا هنا هو ما يسمى باضطراب الشخصية المعادية للمجتمع. بخلاف السايكوبات، هاد لمريض تايكون المرض ديالو مكتسب، ماشي موروث. يعني البيئة للي عشتي فيها والمعاناة للي دازت عليك تقدر تردك هاكا. هاد خونا تايكون غالبا إنسان غير متعلم وما ناجحش فحياتو، تايكون عنيف وتايغضب بسهولة، تايتعلق تعلق شديد بشي فرد أو جماعة والجرائم، يلا دارها، تاتكون نتيجة قرارات متسرعة وما مخططش ليها، يعني تا يخلي الآثار ديال الجريمة بحال لهبيل.
المفاجأة هي أن كل مجتمع فيه على الأقل واحد 5 فالمية ديال هاد النوع. بحسبة سريعة هذا تايعني أن عندنا تقريبا 2 مليون ديال هاد القنابل الموقوتة! وهادو ما داخلينش فيهم أنواع “لحماق” الأخرى.
لحد الآن الهدرة ديال المحاميين على مجرمي شمهروش تاتبان منطقية جدا، وتقدر تكون هادي هي الحقيقة فعلا، لأن كل مواصفات اضطراب الشخصية المعادية للمجتمع مواتياهم تماما!
لكن يلا حبسنا هنا غادي نكونو سطحيين، لأننا نسينا أو تناسينا الظروف المساعدة للي تاتلعب أحيانا دور أكبر. نعم كاين بزاف ديال الحماق فالمجتمع، ولكن ماشي أي حمق غادي ينوض يذبح الأبرياء. يعني كاين مؤثرات للي تاتستافز لحماق ديال لحمق وتاتخليه يدير أبشع الجرائم.
فحالة مجرمي شمهروش، ما يمكن يكون هاد المؤثر إلا الدين! بغض النظر على المذهب والتطرف وداعش واليوتوب، الدين الإسلامي له دور رئيسي فالجريمة. بلامانمشيو بعيد فالتحليل، لو أن مجرمي شمهروش كانوا مسيحيين أو لادينيين كون شبه مستحيل أنهم يديرو ديك الفعلة. للتذكير أنا تانهدر على هاد الحالة المستقلة، ماشي عموما.
نجيو دابا لنوع آخر ديال لحماق واللي هو الاعتلال النفسي، بنادم السايكوبات. الاعتلال النفسي تايكون غالبا موروث. السايكوبات يقدر يكون إنسان قاري، مثقف وخدام خدمات زوينين، تايكون متحكم فنفسو، تايتلاعب بالآخرين، ماعندوش قدرة على ربط علاقات مع الناس و يلا دار شي جريمة تايدير تخطيط ذكي ومحسوب مزيان.
هاد النوع كاين منو تقريبا 1 فالمية فالمجتمع، يعني عندنا شي 400 ألف تقريبا.
بجوج هاد الأنواع مشتاركين فعدم التعاطف والشفقة، عدم الإحساس بالذنب والعنف!
اليوم كاين 1.8 مليار مسلم (داخلين فيهم تا المسلمين السابقين)، يعني تقريبا 90 مليون مسلم عندو اضطراب الشخصية المعادية للمجتمع، وهذا رقم صغير بالمقارنة مع الواقع لأن جل الدول الإسلامية منكوبة وتا تفرخ المضطربين أكثر من الدول الغنية. زائد أن الدول للي نعمات عليها الطبيعة، عند الناس فرص المتابعة الطبية وتحسين ظروف المعيشة.
السايكوبات كاينين غير 18 مليون الحامدوللاه!
يلا جمعتي هاد لحماق مع إيديولوجية عندها القدرة تحول إنسان عادي (ما حمقش) لانتحاري، فيمكن ليك تخيل البركان للي جالسين فوقو وقريب يتفجر علينا. " "واش الارهابي أحمق و مريض نفسي؟"
"لينا الفيشاوي ابنة الفنان المصري أحمد الفيشاوي وطليقته هند الحناوي، وحفيدة الفنان الراحل فاروق الفيشاوي لقات راسها وسط موجة ديال الانتقادات بعدما حطات التصويرة ديالها وهي طفلة عريانة، باش توصل رسالتها ديال الحرية والتحرر.  ونشرت لينا صورتها عبر حسابها الشخصي على “إنستكَرام”، حيث ظهرت فيها عارية من الأعلى، وأخفت صدرها بشعرها، في حين تركت تعليقًا يعبر عن رغبتها في العيش بحرية دون قيود. وكتبت لينا في تعليقها على الصورة: “ليبرالية دائما في كلامي وحرة مع نفسي، هذه أنا كحورية، واحدة مع العالم”." "حفيدة فاروق الفيشاوي حطات تصويرة عريانة وهي صغيرة باش تعبر على أنها ليبرالية وحرة.. والمتخلفين ناضو ليها"
"استمعت محكمة الاستئناف لأول الشهود في ملف معتقلي حراك الريف وهو فارس صفوان ضابط شرطة قضائية بسلا اصيب بشلل نصفي خلال حراك الريف، لم يستطع اكمال العبارات بسبب بكاءه المستمر طيلة كلامه. الشاهد قال :”الجمعة ٢٦ ماي 2017 كنا كنقومو بعملنا وهو المحافظة على الامن تلقينا التعليمات للاتجاه الى سيدي عابد من اجل ايقاف ناصر الزفزافي، واتجهنا على الحين وبالضبط الى محل سكناه، وتفاجئنا بعدد كبير من الناس يرشقوننا بالحجارة وحاولنا التراجع الى الوراء ماحسيتش براسي حتى لقيت راسي فالمستشفى العسكري”، ويقول وهو يبكي انه اصيب بشلل نصفي الذي اثر عليه نفسيا. مضيفا :”كنت محب للرياضة فأصبحت انسان فاشل في حياتي، مابقيت قادر ندير تاحاجة، تمنيت لو مت ومانعيشش فحال هكا، دابا اليد اليسرى مكتحركش ومشكل فالرجل والراس والعين عندي اعراض.” “دابا عندي ندير عملية ثانية وكاعرفتش واش غانعيش او مانعيشش، اصابتي كانت فالرأس وقعلي كسر فالجمجمة.” لدرجة أن المدام لي كتحسنلي راسي ومكنقدرش نمشي عند الحلاق، فالاصابة حجرة جاتني فراسي وماعرفتش اش وقع موراها، كان لحجر كيتشير علينا، وبالضبط الحجرة جاتني من فوق سطح منزل الزفزافي لي كان فيه عدد كثير ديال الناس والازقة كان فيهم عدد كثير ديال الناس. دابا السؤال علاش ضيعو ليا مستقبلي، كنطلب الله ياخذ فيه الحق لي تعدى عليا. ماعرفتش شكون قاصني، واحد اللحظة كنسمع عنداك عنداك وماعرفتش واحد الزميل ديالي هو لي شاف لي ضربني وقالي سميتو سمير ايبيرو. ونفى المتهم سمير ان يكون قد اعتدى على الضابط قائلا بالامازيغية ” نش نيغ الحقيقة زاتي قاضي التحقيق ذي الحسيمة، وزاتي قاضي التحقيق ذانيثا واثينيغ أمام الله”. مؤكدا عبر الترجمة أنه ينفي هذا الامر كما نفاه امام قاضي التحقيق بالحسيمة والدارالبيضاء، حيث أنه قال الحقيقة طيلة اطوار التحقيق. وواجهت النيابة العامة المتهم بأقواله امام الفرقة الوطنية التي اعترف فيها بالرشق بالحجارة، لكنه نفى مؤكدا أنه لا يعرف ماجاء في المحاضر ولم يقله بتاتا، مقسما أنه لم يحمل حجرا او رشق به خلال الحراك." "أول الشهود فقضية حراك الريف. ضابط جاه الشلل فالحراك كيبكي فوسط المحكمة وكيقوليهوم حياتي تدمرات"
"خوسي ماريا ريداو، دبلوماسي وصحافي اسباني، هاد الاسم كتداولو الصحافة الاسبانية على أساس انه غايجي كسفير للمغرب، لأن” أرانتشا لايا” كتفكر تعينو فهاد المنصب، لعدة اعتبارات من بينها انه عندو اجازة في الفلسفة وفي اللغة العربية، والسيد خدم دبلوماسي، وكيعرف المغرب مزيان، وكيجي يدوز فيه العطلة ديالو، وكان صاحب الكاتب غويتسيلو، يعني بروفيل زوين بالنسبة ليهم أنه يكون سفير فالمغرب. الحديث عن تنصيب ريداو كسفير لاسبانيا في المغرب، جا بعدما قدم الاخير استقالتو من منصبه كنائب لمدير نشر صحيفة ال باييس الواسعة الانتشار. وحسب الصحافة الاسبانية، فتقديم الاستقالة جاء بالدرجة الاولى بشبب مدير النشر الجديد خابيير مورينو لي ماتفاهمش معاه ريداو مزيان بعدما قدم المدير السابق سوليداد دياث، وبمجرد تقدسمه الاستقالة، قالت وسائل الاعلام أن الراجل قدم أوراق عودته لوزارة الخارجية، معتبرة انه غايمشي قنصل فإحدى دول المتوسط، خلال الحركة الدبلوماسية لس غاتوقع عما قريب، لكن مصادر أخرى قالت للضخافة ان ارانتشا لايا، وزيرة الخارجية كتفكر تعطيه منصب سفير فالمغرب، وهو ما نفته مصادر مطلعة وقالت ان اسمه لا يروج البتة في مكتب لايا. هادالسيد كان خدم قنصل فباريس، وبعدها كان غايمشي قنصل للجزائر لكن جارتنا الشرقية رفضاتو وعتارضات عليه، وهادشي لي خلا الصبليون يعطيوه قنصلية افضل كدعم منهم ليه وهي قنصلية امريكا، ودابا يلا جا للمغرب غايكون اول عمل ليه فدولة مسلمة." "واش غايجيبو واحد كانت رفضاتو الجزائر يديروه سفير فالمغرب؟. نائب مدير نشر ال باييس قدم استقالتو ومصادر كتقول أنه غايجي كسفير للرباط"
"من ديما الليمون كيتباع في شبكة حمرا. موقع “تايست أو هوم” قال أن العملية كيديروها البياعة باش يقولبو الزبناء ويبان الليمون ليموني مزيان. وقال الموقع أن الشبكة هي حيلة بصرية، كتبين الليمون طازج وزوين ومزيان واللون ديالو مثير. واللون الأحمر ديال الشبكة كيخلي الليمونة تبان باقة مزيان واخة تكون لوات . وهاد القضية كيديروها حتى صحاب الحامض، لي كيديروه في خناشي صفرين، باش يبان مزيان. " "كيبعو الليمون في شبكة حمرا باش يقولبو الزبناء"
"االممثل التركي مراد يلديرم دافع على مراتو المغربية إيمان الباني بطريقةخاصة واستثنائية أمام الهجوم اللي تعرضت ليه من بعض المعجبين ديالو. الممثل التركي الشهير قال للمتتبعين ديالو “أنا ما عنديش مع مواقع التواصل الاجتماعي ولكن الأمر زاد على الحد ديالو، مراتي لي كتعايروها راه طاح ليها جنين 5 ديال المرات، وهي لي رشحات الممثلة لي كتعايروها بسببها أنها تلعب معايا الدور”. مراد يلديرم عبر على الحب ديالو لمراتو، بعدما رواد مواقع التواصل في تركيا نوضوها عليها، وقالو ليها كتغيري من الممثلة إسراء بيلجيتش لي لاعبة معاه دور البطولة في المسلسل ديالو الأخير." "مراد يلديرم رد على اللي كينتاقدو مراتو إيمان الباني: حشومة عليكم دارت الإجهاض 5 دالمرات "
"هاد الأيامات سلسلة “سوحليفة” ديال يسار وبنت ختو إسراء دايرة الاكتساح في اليوتوب وشادة البلايص الثلاثة اللولين في طوندوس الفيديوهات الأكثر مشاهدة في يوتوب. هاد الترتيب والمنافسة غادي تبدا مع انطلاق بث الموسم الثاني من سلسلة “صلاح وفاتي” ديال طاليس وفدوى طالب، ولي عندها متتبعين أوفياء وحققات ملايين المشاهدات في الموسم الأول ديالها. طاليس هو مول مجموعة “ايموراجي” الكوميدية، ويسار عضو في المجموعة، لكن في الخدمة كيف كيقول المثل المغربي “كل واحد كيضرب على عرامو”. وهادشي لي غادي ينوض منافسة كبيرة، والمتفرجين هوما لي غادي يحكمو. " "المنافسة بين يسار وطاليس غادي تبدا.. انطلاق بث سلسلة “صلاح وفاتي” – فيديو"
"بلدة تماسينت لي كتعتابر من أقدم البلدات اللي كتحتج حتى قبل ظهور الحراك، ومن الوقيتة ديال زلزال الحسيمة، عرفات اليوم احتاجات جديدة، بسباب الفقر الكبير اللي كتعيشو الساكنة، وعدم توصلهم بأي اعانات واخا فقدو اعمالهم. الناس مشاو لمركز البلدة وعلنوا على احتجاجات، كيطالبو فيها بتقديم الدعم ليهم بسرعة، وعطاو مهلة 48 ساعة للسلطات وعلى رأسها عامل الاقليم، أو غادي يبداو الاحتجاجات نهار السبت. " "عاجل بالفيديو. احتجاجات فالحسيمة فعز كورونا والطوارئ بسباب الدعم اللي متوصلوش بيه الفقرا ومالقاو مياكلو"
"علمت “كود” من مصدر مطلع أن وزير الصحة، خالد آيت الطالب، أعفى عبد العزيز الرماني، المدير المركز الإستشفائي الجهوي الحسن الثاني بأكادير، من بعد الجولة التفقدية اللي قام بيها للمستشفيات والمراكز الصحية اللي كاينة بجهة سوس ماسة درعة، واللي لقى أغلبها فوضعية كارثية. ودار الوزير هذ الزيارة التفقدية المفاجئة رفقة لجنة تابعة للمفتشية العامة للوزارة، واللي وقفات على اختلالات تدبيرية كبيرة في تسيير المركز الاستشفائي الجهوي الحسن الثاني بأكادير وباقي المراكز الأخرى، سواء على المستوى الإداري، أو على مستوى الموارد البشرية. وحسب المصدر ذاتو، عاتب آيت الطالب المدير الجهوي للصحة بالجهة، والمندوب الإقليمي، وبعض المسؤولين الجهويين والإقليميين فالقطاع، خصوصا المسؤولين على دار الولادة بجماعة آيت عميرة التابعة للنفوذ الترابي لإقليم شتوكة أيت باها، واللي لقاها فوضعية كارثية. ولقى الوزير معظم تجهيزات المرافق الصحية بالإقليم غير صالحة للاستعمال، بالإضافة لتردي الخدمات الصحية وغياب الأطر الطبية والتمريضية بيها. ومن المنتظر يعفي الوزير حتى المدير الجهوي للصحة بجهة سوس ماسة والمندوب الإقليمي بسباب هذشي." "آيت الطالب يعفي مدير المركز الإستشفائي الجهوي الحسن الثاني فأكادير بعد زيارتو التفقدية ليه"
"حكمات المحكمة الابتدائية بايمنتانوت، هاذ السيمانة، على شفار حصلوه كايشفر بزطام فيه 100 درهم بعام ديال الحبس  و 500 درهم خطية. الجاني، اللي ف العمر ديالو 21 عام، كان ضرب بزطام لواحد السيدةن بقيادة سيدي المختار، كانت مسافرة لشيشاوة ولكن من زهرو بدات كاتغوت و بداو فاعلي الخير كايجريو عليه تاشدوه و سلموه للمخازنية." "عام ديال الحبس لواحد شفر بزطام فيه 100 درهم"
"واش بالصح الإسلام دخل فأزمة كبيرة؟ الرئيس الفرنسي إيمانويل ماكرون كان تكلم على هذشي هذي كثر من شهر، ودابا مع هذ الحملة الممهنجة اللي تدارت ضدو بسباب كاريكاتيرات الرسول، بداو بعض المسلمين ينشرو فجميع أنواع الكالاخ والحقد والكراهية والوسخ، وبانت هذ الأزمة مزيان، ومن بين هذشي بوسطات عمرو الفايسبوك كيعتقدو أنهم بيها كيهينو ماكرون، لكن هوما فالحقيقة كيبينو غير على مستواهم الدنيء، بحيث هذ البوسطات فيها تمييز كبير ضد المرا، وبينات على الهمجية والخماج اللي عندهم فالراس. هذ المتخلفين، عوض ما يقصدو ماكرون نيشان، وهذشي من حقهم طبعا فإطار حرية التعبير بحكم أن ماكرون شخصية عمومية معروفة ومن الطبيعي يتعرض للانتقاد، مشاو بعيد بزاف، وخلطو بين حرية التعبير والتمييز والعنف والكراهية، حيت مللي بغاو يهينوه ويلعبو فتصاورو، فمشاو يستعملو لابليكاسيون ديال “فايس آب” باش يرجعوه مرا، بحال إلى المرا إهانة أو معيورة، أو إلى رجعوه مرا راهوم قضاو عليه. هذ التصاور ديال ماكرون لابس كساوي، بالشعر والعكار، دايرة حالة فالفايسبوك، وكيبارطاجيوها حتى العيالات بيطمون بلا مايفهمو أن هذ التصاور فيها احتقار ليهم بالدرجة الأولى، وتسويق لمفهوم “المرا حاشاك”، فالوقت اللي الشعوب الواعية والمتقدمة عطات للمرا حقوقها كإنسان، وساواتها مع الراجل، ووصلات لمناصب المسؤولية وصناعة القرار، عوض ما تهينها بهذ الطريقة البدائية. وماشي غير هذشي، هذ الناس بارطاجاو حتى تصاور مرات ماكرون بريجيت، اللي ماعندها لا ناقة ولا جمل فهذشي اللي واقع، وبداو يعيبو عليها حيت زعما كبيرة فالسن، على اعتبار أن مدة صلاحيتها سالات، وماكرون عندو أكبر أزمة فدارو، وهذشي كنسمعوه حتى فمجتمعنا اللي كينبذ المرا الكبيرة فالسن، وكيرفض الزواج منها، فالوقت اللي كيسمح بالزواج من القاصرات مع كامل الأسف، وكون ما القانون المغربي اللي قنن شوية هذشي كنا مازال نسمعو زواج بنات ديال 12 و14 العام فالبوادي، وحتى فالمدن !! أودي ولينا ضحكة عالمية بهذ التصرفات الصبيانية ديال بعض المسلمين، اللي ماكيفرقوش بين السيكسيزم وحرية التعبير، بين العنف والكراهية والساركازم والطنز والتمييز، غير جيب يا فم وقول وطلق بيطمون بلا تفكير، وماكرون ومراتو باينية سخفانين عليهم ضحك، وغيفهمو، كيف غيفهمو الناس فمختلف أنحاء العالم، أن المرا عند هذ الأميين فهذ المجتمعات الذكورية المتخلفة مازال ماوصلات لمستوى إنسان، وكتعتبر من أحسن الشتائم اللي ممكن يتعاير بيها الرجل، اللي عند بالهم زعما راه حسن منها، وإلى شبهوه بيها كتنقص قيمتو. أودي هذشي ماشفناهش غير مع ماكرون، راه شفناه قبل حتى مع العثماني وناس خرين فهذ مواقع التواصل الاجتماعي، فاش كيبغيو يعايرو شي واحد، كيوصفوه ب”المريوة” و”النعيوة” و”الولية”، ويقولو أن فيه “خسايل العيالات”، وبأنه باينة مرتو كتصرف عليك، وزيد وزيد من المصطلحات التمييزية والقدحية اللي صعيب تتحيد من عقلية بعض المتخلفين بسبب الأمية اللي ضاربة لبلاد حتى للجدر !!! دابا هذ الناس اللي كيبارطاجيو فتصاور ماكرون ومراتو بهذ الطريقة، دفاعا على الإسلام، هوما نفسهم اللي كيقولو أن الإسلام كرم المرأة وعطاها حقوقها، لكن فين هو هذ التكريم فاتخاذ صورة المرأة وسيلة للسخرية والاستهزاء؟ والاستهزاء بالمرا اللي كبيرة فالسن واعتبارها ماشي صالحة لا للزواج ولا للحب؟   " "واش الإسلام كرم المرا بالصح ولا هانها. بعض المكلخين اللي رجعو ماكرون مرا واستهزؤو من مراتو دارو فراسهم الضحك عالميا. فالمجتمعات المتخلفة اللي ضارباها الأمية حتى للجدر المرا كتبقى قل من الراجل وغا معيورة ووسيلة للاحتقار فالوقت اللي المجتمعات المتقدمة تجاوزو هذ التخلف الفكري وعطاوها حقها"
"علمت “كود”، من مصادر مطلعة، أن النيابة العامة لدى المحكمة الابتدائية في مدينة فاس، أمرت أمس الخميس (12 أكتوبر 2017)، بوضع سيدة في الخمسينات من عمرها، تحت تدبير الحراسة النظرية، في انتظار تقديمها أمام العدالة لاتخاذ المتعين قانونا. وحسب المصادر نفسها، فإن الموقوفة تمكنت من النصب على عشرات المواطنين، وحصلت منهم على مبالغ مالية متفاوتة، مقابل رهن شقق ماشي فالملكية ديالها. المهم السيدة شدّوها البوليس ديال المنطقة الرابعة بنسودة بناء على شيكات مدفوعين عند البوليس والضحايا مزال كيدفعو الشيكات اللّي اعطات هاد النصابة ليهوم على سبيل الضمان." "نصّابة خطيرة طاحت بفاس.. خدات فلوس صحيحة معند عشرات الضحايا مقابل رهن شقق ماشي فالملكية ديالها"
"علنو الصحافيان سليمان الريسوني وعمر الراضي، المعتقلان بسجن عكاشة منذ أشهر، على خوضهم لإضراب عن الطعام رمزي، لمدة 24 ساعة، احتجاجا على السجن ديالهم “التعسفي” و”الاحتياطي وبدون محاكمة”. وقالو الصحافيان، فبيان ليهم، أن هذ الإضراب غيبدا فالعشية ديال الأربعاء 9 دجنبر، ويستمر حتى للخميس 10 دجنبر 2020، تزامنا مع اليوم العالمي لحقوق الإنسان، اللي كيصادف ال10 من دجنبر من كل عام. وقالو الصحافيان، فبيان ليهم، أن الحبس ديالهم بهذ الطريقة هو عقاب ليهم على أفكارهما ومواقفهما، وكذلك “تضامنا مع كافة المعتقلين السياسيين ومعتقلي الرأي وكافة الحركات الاحتجاجية، و الحقوقيين والصحافيين وعموم المواطنين ممن يتعرضون للتضييق بسبب آرائهم”، كيف قالو فالبيان. ودعاو الصحافيان الإطارات الحقوقية وعموم المواطنين للانخراط فهذا الشكل الاحتجاجي، والمشاركة في الإضراب عن الطعام، “من أجل وضع حد للاعتقال السياسي في المغرب”، على حساب هضرتهم." "الريسوني والراضي غيدخلو فإضراب عن الطعام"
"هادي شي شهر و اكثر وانا كانشوف نزار السبيتي و ندى حاسي و الملولي و الشكح و خوه و بزاف ديال مشاهير السوشل ميديا غادين جايين ! هاهوما فمراكش شوية هاهوما فأگادير و هاهوما من مراكش طارو لطنجة ! مكناس ! الخميسات ! القنيطرة … ماكاين غا هز طوموبيلتك و عفااااط!
و كانتسائل واش عندهم ديك الرخصة الاستثنائية للتنقل ؟! واش تاهوما جمعو الوراق و مشاو وقفو قدام الباشا؟  و لا كانت عندهم شنو هوا مثلا هاد السبب الاستثنائي لي كايتنقل عليه نزار السبيتي ؟!و شنو هاد السبب الاستثنائي لي كايتنقل على ودو المراهق الشكح ؟ كيفاش هاد الناس عندهم رخصة استثنائية ؟ و شنو هوا الاستثناء لي خلاهم يتنقلو بكل حرية ؟ حيت لي فهمت انا هوا لحد الساعة التنقل فالمغرب رهين بواش عندك الرخصة و لا لا ؟ و فالمدخل ديال اي مدينة او قرية يقدرو يوقفوك البوليس او الجوندارم و يسولوك واش عندك الرخصة ؟! و اذا ماعندكش غاتخلص دعيرة ! هادشي لي عارفين لحد الساعة و لكن فالواقع نتا و زهرك ! تقدر دير الناضور مراكش و مايحاشيها ليك تاواحد فالطريق كيما تقدر تمشي غي من المعاريف فكازا لإيكيا فزناتة و يوقفوك الجوندارم و تخلص لاماعندكش رخصة تنقل. هاد الاجراء ديال رخصة التنقل من نهار بدا و هوا ماكايطبقش بشكل صارم ! و يوميا بزاف ديال الناس كايسافرو فالطاكسيات و الكيران و التران و الطوموبيلات بلا مايتسوق ليهم تاواحد و غادين بالمنطق ديال نتا و زهرك لي هوا مامنطق ماستة حمص! اصلا واش كاينة شي ضرورة دابا للحد من التنقل ؟! ياك عدد الحالات نقص و التلقيح غادي في امان الله و المناعة كتاسبوها بزاف د المغاربة يا ايما بطريقة مباشرة بالاصابة بالمرض و الشفاء منو يا ايما عن طريق التلقيح! فواش مازال خاص نمنعو التنقل بين المدن ؟ اذا كان مازال ! ضروري ! يتمنع التنقل و تجيب رخصة من السلطات فراه هاد القانون خاصو يسري على كلشي ماشي الشكح مسافر كايفوج مع راساتو من الحاجب لطنجة و حميدة مسدود عليه حيت خاصو الرووخصااا." "صرخة مواطنة ماعندهاش يوتوب: واش الملولي و الشكح و خوه و نزار السبيتي و ندى حاسي عندهم رخصة التنقل و لا غي أنا بوحدي لي مواطنة مجهولة لي خاصني الرخصة باش نسافر ؟ علاش لا مشيت من كازا لايكيا فزناتة بلا رخصة يوقفوني الجوندارم ؟ واش هاد المشاهير ماكايخرقوش حالة الطوارئ و لا غي عليا انا بوحدي ؟"
"بعد أشهر من إغلاقهما بسبب التدابير الاحترازية التي فرضتها السلطات العمومية بسبب تفشي “كورونا” فيروس، علمت “كود”، من مصدر مطلع، أن بحر فاس الاصطناعي التابع لمجموعة “ريم أكواتيك”، سيفتح أبوابه في وجه عموم ساكنة جهة فاس مكناس يوم غد السبت. ووفق ما كشف عنه مصدر “كود”، فإنه تقرر أيضا فتح حامة مولاي يعقوب في نفس اليوم، بينما تقرر عدم السماح بفتح عدد من المؤسسات التابعة المتواجدة بإقليم مولاي يعقوب، بسبب عدم اتخاذها الإجراءات والتدابير التي فرضتها السلطات المختصة. وأوضح المصدر نفسه لـ”كود”، أن بحر فاس الاصطناعي وحامة مولاي يعقوب غادي يفتحو بعدما زارتهوم لجنة إقليمية مختلطة، ووقفت على جملة من الإجراءات التي اتخذتها هذه المؤسسات السياحية العملاقة." "بحر فاس الاصطناعي وحامة مولاي يعقوب غادي يفتحو"
"من بعدما قرر المغرب يرفع الحجر الصحي، كل واحد فين مشى، كاين لي قصد البحر، وكاين لي اختار يزور العائلة ديالو. التشكيلية زينب بنيس نشرت صور على حسابها في أنستگرام من دار جداتها، في أول زيارة ليها بعد الحجر الصحي. وطبعا زينب بنيس ماكانتش غابرة على المتتبعين ديالها، بالعكس كانت عايشة الحياة بالطول والعرض، وكتشارك على حسابها مع المتتبعين ديالها تفاصيل يومياتها. " "بعد رفع الحجر الصحي.. التشكيلية زينب بنيس خرجات تشم الهوا وهاشكون زارت -تصاور"
"شهدت عدد احياء مدينة طنجة الكبرى لتصوير لقطات من النسخة الجديدة للفيلم الهوليودي الجديد الارملة السوادء للمخرجة الاسترالية كات شورتلاند، ومن بطولة الممثلة العالمية سكارليت جوهانسون.  ويعد فيلم الارملة السوداء Black Widow أحد الافلام السينمائية الامثر دخلا في العالم من ضمن سلسلة أفلام مارفل Marvel الشهيرة واللي كتنتجها الاستديوهات اللي كتحمل نفس الاسم Marvel Studios. وتشكل مدينة طنجة احدى محطات هاد الفيلم اللي تم تصويرو ايضا بين النوريج وإنجلترا. وكانت كتسود حالة من الترقب الشديد، وتصوير اي ممثل او ممثلة او مكان تصوير ممنوع، في حين ينتظر أن يعرض الفيلم بشكل رسمي فماي سنة 2020." "التورناج ديال فيلم “مارفيل” الاخير اللي من بطولة البوگوصة سكارليت جوهانسون بدا فطنجة"
"رضا التكناوتي، حارس الوداد البيضاوي كذب گاع الأخبار، لي تكلمت على أنه رفض يكون روبلاصو للحارس أنس الزنيتي فالماتش ديال المنتخب المغربي كونتر الجزائر نهار السبت الماضي، ضمن التصفيات الإفريقية، المؤهلة إلى نهائيات كأس إفريقيا للمحليين. التكناوتي نفى هاد الاتهامات كاملة، وگال بلي تضرب فالعشية قبل الماتش فرجليه. ولم يتقبل حارس الوداد البيضاوي الانتقادات، لي تعرض لها فالماتش ديال الوداد والجيش واخا ملعبش، وأكد أن لعب لجميع المنتخبات الوطنية من الصغر وما يمكليهش يخون بلادو عاد دابا، وحتا واحد ماعندو الحق يشكك فوطنيتو. ونفى التكناوتي خلافو مع المدرب الحسين عموتة، فاش گال أنه كيحترمو سواء لعب رسمي أو احتياطي أو طلعوا لتريبين. التكناوتي مالعبش البارح كونتر الجيش الملكي بداعي الإصابة، ودخل بلاصتو ياسين الخروبي، لي ماكانش عندو الزهر، بعدما تلقى أهداف سهلة. الجامعة كتدرس إمكانية إنزال عقوبة قاسية على التكناوتي، لحقاش ما بغاش يكون روبلاصو للحارس الزنيتي فالماتش ديال الجزائر." "التكناوتي: أنا مضروب ما شي ما بغيتش نكون روبلاصو وحتا واحد مع عندو الحق يشكك فوطنيتي"
"هاد الفترة ديال الحجر الصحي خلات بزاف ديال الناس يعاودو النظر في عدة امور من بينها الأشياء لي كانت كتبان لينا عادية والآن عرفناها راه مهمة. الممثلة ابتسام العروسي نشرت صورة على حسابها في انستگرام من مدينة الشاون وكتبت عليها “خرجت بطلب من زوجي وأصدقاؤه ما كنتش باغة نخرج وهاد الفترة ديال الحجر الصحي هي درس”. ومازال بزاف ديال المغاربة ملتازمين بالاجراءات لي فرضاتها الدولة باش نحدو من انتشار فيروس كورونا. " "ابتسام العروسي: الحجر الصحي خلاني نعاود النظر فبزاف ديال الأمور ماكنتش كنتسوقو ليها سابقا"
"الحال سخن في كازا، وبزاف ديال الناس بداو كيهبطو للبحر يتبردو ولكن السلطات علنات رسميا أنه ممنوع العومان، ودارت بلاكات فيهم أن السباحة غير ممكنة في عين الذياب. هاد الصباح، عاينات “كود” اللافتات لي وضعاتها السلطات قدام جميع مداخل عين الذياب والبوليس دايرين خدمتهم وكيضورو بالكوادات ديالهم في الرملة ولي كيعوم كيقولو ليه خرج. لحد الآن لي مسموح هو الواحد يتمشى في الرملة فقط، وهاد القرار مامعروفش امتى غادي يتحيد، باش الناس تقدر تتبرد مع الحرارة لي جاية. " "خبار مهمة للكازاويين.. ممنوع العومان في عين الذياب – تصويرة"
"أعلن سمير مشهور، نائب الرئيس العام لمجموعة سامسونگ بيولوجيكس الكورية الجنوبية اللي هي وحدة من أهم الشركات فمجال التكنولوجيا الحيوية، أنه كان من المتوقع يتوصل المغرب بـ18.5 من الجرعات للقاحات المتنوعة. وأوضح مشهور أن المغرب كوموندا 13 مليون جرعة جديدة من لقاح استرازينيكا من الهند واللي مصنعة ف Serum institute ، وكان خاصها توصل بين نهاية أبريل وماي المقبل. المغرب كوموندا كذلك 5.5 مليون جرعة من نفس اللقاح مصنعة من طرف مصنع “إر-فارم” في روسيا. وذكر مشهور أن المملكة كان خاصها توصل بكميات اهم بكثير من لقاح سينوفارم الصيني. ووضح سمير مشهور ان الطلب على الفاكسان عالميا طالع بزاف، وفايت حتى قدرة تصنيع اللقاحات من هنا للتالي ديال 2021. واضاف: هاد الاحتياجات والقدرة على التصنيع ماواخدينش بعين الاعتبار السلالات الجديدة ومدى فعالية اللقاح عليها. وقام المغرب بتلقيح أكثر من 11.6 في المائة من الساكنة، ويعد هذا المعدل جيدا مقارنة مع دول كبرى والاتحاد الأوربي. واضاف الخبير المغربي انه باش نرجعو للحياة الطبيعية خصنا نلقحو ما بين 80 و90 في المائة من الساكنة. واكد سمير مشهور انه غادي يدير اللي فجهدو، هو وناس اخرين، باش يتوصل المغرب بالجرعات الكافية لحماية الشعب ولانعاش الاقتصاد. https://www.facebook.com/1260280456/posts/10220061382945771/?d=n" "الخبير سمير مشهور : كان خاصنا نتوصلو ب18 مليون جرعة من اللقاحات فهاد الايام.. وغادي نديرو اللازم باش نتوصلو بالجرعات الكافية ونحميو المغاربة ونروديماريو الاقتصاد ديالنا – تدوينة"
"من بعد ماكشف سعد الدين العثماني رئيس الحكومة، عن فتح تحقيق بشأن فاجعة السيول لي غرقات ملعب بدوار تيزرت، جماعة إيمي نتيارت دائرة ايغرن بإقليم تارودانت، لي ماتو فيها 7 أشخاص، “كود” سولات الشارع على رأيهم فهاد التحقيق؟ الأغلبية مابقاوش تايقين فالتحقيقات لي كديرها الحكومة، وقالو ان التحقيق تفتح غي باش يسكت الشعب، وفي كل مرة وباش ميسكتوه، مرة بشي فضيحة مرة بشي بوز جديد مرة بأنهم غادي يديرو تحقيق، وفي الأخير كيقولو العام زين.. باقي التفاصيل في الفيديو: " "ميكرو طروطوار كود. المغاربة على فاجعة تارودانت: التحقيق لي تفتح غير باش يسكت الشعب.. وكل مرة باش كيسكتونا مرة بشي فضيحة مرة بشي بوز جديد مرة بأنهم غادي يديرو تحقيق.."
"طيارة تابعة للخطوط الملكية المغربية “لارام” قلعات اليوم الإثنين من مطار محمد الخماس، ومشات لسيئول، قلب كوريا الجنوبية النابض. هاد الطيارة المغربية مشات تجيب مجموعة من المعدات والمستلزمات الطبية لبلادنا.. “لارام” كشفت على صفحتها الرسمية على موقع التواصل الاجتماعي “فايسبوك” أن الدريملاينر في رحلة رقمها “AT3848” غادي تدوّز 12 ساعة من الطيران المتواصل تحمل على متنها طاقمين." "طيارة مغربية مشات لكوريا الجنوبية تجيبنا المعدات والمستلزمات الطبية"
"عاود تاني وزارة بنعبد القادر خبرت المغاربة بإضافة ساعة إلى التوقيت العادي(GMT+1) نهار الاحد 25مارس مع جوج د الليل. هاد الناس معياوش بنقص ساعة زيد ساعة عزيز عليهم يكعيو الناس. " "المغرب يضيف ساعة إلى التوقيت القانوني يوم 25مارس الجاري (بلاغ)"
"ذكر موقع “إل بريوديكو دي أراگون” الإسباني، أن جهاز الشرطة الاقليمية الكاطالونية تمكن في الفترة ما بين 27 و 29 أبريل الماضي، من توقيف أربعة رجال تتراوح أعمارهم بين 24 و 64 عامًا ومن جنسيات مغربية وبولندية وألمانية ورومانية مع أوامر اعتقال أوروبية كمرتكبين مزعومين لجرائم مختلفة. وأضافت الموقع ذاته، أن أحد الموقوفين المغاربة تم اعتقاله بمنطقة إل برات ديل لوبريغات (برشلونة)، بسبب اتهامات بارتكاب  عدة عمليات سطو بالعنف والترهيب في بلجيكا، كما استخدم المعتقل هوية مزورة ورد فيها على أنه قاصر ومتهم بالتورط في تنفيذ سرقات عنيفة للغاية. فيما تورط باقي المطلوبين في تهريب المخدرات وجرائم ضد الممتلكات وتهديد الصحة العامة، تم وضع الرجال الأربعة في الحجز الاحتياطي بانتظار تسليمهم إلى الدول التي تطالبهم." "مغاربة روشيرشي دوليا بسباب البراكاج تشدو فـ اسبانيا"
"البارح الصباح كانتناقش انا وواحد الصديقة على القطاعات الاقتصادية لي عرفات ازدهار كبير فالعالم كامل ففترة الحجر الصحي و لقينا بلي قطاع الالعاب الجنسية من بين هاد القطاعات المزدهرة لمجموعة من الاسباب : بنادم ولا كايخاف يخرج برا و يتعادا بكوفيد، الكوبلات ولاو كايدوزو وقت أطول مع بعضياتهم و محتاجين شي حويجات لي يعطيوهم لمسة جديدة لعلاقاتهم الجنسية، الناس بصفة عامة كان عندها الوقت تكتاشف الجسد ديالها و تبغي تعطي لراسها لحظات من المتعة بشكل مختلف على المألوف هادشي لي خلا فالوقت لي قطاعات فحال السياحة و الطيران تعرف كساد ! الالعاب الجنسية فرگعات الطرح و الاقبال عليها تزاد فالعالم ! وانا نتفكر بلي للأسف قطاع مهم فحال هذا راه ماكاينش فالمغرب بشكل رسمي و مهيكل و بلي هادي سنين اول محل ديال ليسيكس طويز غادي يحل فالدار البيضاء ( حي جميلة ) غادي يتسد مورا مدة بسيطة و يمكن گاع مولاه تعرض للمتابعة. و لقيت راسي كانسول راسي علاش ؟ علاش ماعندناش محلات للالعاب الجنسية ؟! وا اذا غذا شي مستثمر بغا يتلاح لهاد الضومين واش غايسدو ليه السلطات المحل ؟ واش غاتم المتابعة ديالو ؟ للاسف القانون غير واضح فهاد المسألة ! بصراحة ! ماليها تا معنى هاد النوع د التجارة تبقا داخلة فنطاق الطابوهات مع العلم انها تجارة مزدهرة و مفيدة للعزاب و حتى للأزواج لي باغين يزيدو جو المتعة فالعلاقات ديالهم حلالا طيبا ! دابا الطلب كاين و العرض فيناهوا ؟! المحلات ديال الالعاب د الدراري الصغار منتاشرين فگاع الزناقي و كايتباعو تا فوق الفراشات و فالسواق و الدراري الكبار محرومين من الالعاب ديالهم و كايضطرو يجيبهم من برا و يدوزوهم وسط الباگاج و هوما خايفين لايلقاوهم الديوانا و يجبدو ليهم قدام أمة لا اله الا الله و لا يعوضوهم ببعض الوسائل لي ماكاتوفرش الحماية اللازمة للمستهلك و شي مرات تقدر توصلو للمستعجلات لاقدر الله ! و نشوفو طاقم الاطباء كايحيد ليه شي كانيطة ديال المونادا من ترمتو فحال داك الفيديو لي منتاشر! هادشي علاش ! حماية للمستهلك المغربي و لخلق واحد الديناميكية جديدة فالاقتصاد الوطني من الضروري انه المستثمرين و رجال الاعمال المغاربة ينكبو على هاد القطاع و علاش لا نشوفو غدا و لا بعدو سلسلك محلات مختصة فالالعاب الجنسية مايد اين موروكو ! مستوحاة من المنتوجات المجالية فحال ارگان و اللوز و الصبار و الصابون البلدي … لما لا ؟" "هذا موضوع مهم بزاف بغيت نفتحو فيه نقاش مجتمعي ! علاش ماعندهاش لي سيكس شوب فالمغرب ؟! هاه ؟ شنو المشكل بالضبط ؟! و الا غدا بغيت نستثمر مجال الالعاب الجنسية واش غانتشد فالحبس ؟! بأي حق ؟"
"بسباب النقص الكبير فاليد العاملة اللي كتعاني منو الضيعات الفلاحية فكل من إيطاليا، أسبانيا، والبرتغال، المغرب بقى هو الدولة الوحيدة القريبة من الاتحاد الاوروبي اللي يقدر يغطي الحاجيات ديال الخضر والفواكه للأسواق الأوروبية. وحسب صحيفة “لاس بروبينثياس”، فالدول الجنوبية فأوروبا المنتجة للفلاحة وهي اسبانيا وايطاليا والبرتغال، وبسباب النقص الحاد فاليد العاملة، هي قادرة حاليا تكفي غير راسها، وماقدراش تصدر، هادشي اللي خلا السوق مفتوحة أمام المغرب. وحسب الصحيقة حتى المغرب كيعاني من مشكل عويص لي هو بعض شركات التصدير ماباغياش تخدم خوفا من كورونا أو من بروتوكول الدخول للدول الاوروبية. https://www.lasprovincias.es/economia/marruecos-beneficia-situacion-20200330000753-ntvo.html?ref=http:%2F%2Fm.facebook.com" "مصائب قوم عند قوم فوائد. المغرب بقى لاعب بوحدو فصادرات الخضراوات والفواكه لأوروبا وشمال أمريكا"
"النقيب عبد اللطيف بوعشرين، محامي دنيا باطمة قدم خلال الندوة الصحافية لي دارو البارح الأحد، الأدلة لي قال فيهم أنها كتبين ان دنيا وختها ابتسام بريئين من تورطهم في قضية حسابات “حمزة مون بيبي”. النقيب بوعشرين قدم في الندوة جزء من الحكم لي صدر في حق دنيا باطمة، وقال أن المحكمة ما لقات حتى  دليل كيأكد تسيير المغنية وختها إبتسام، لحساب “حمزة مون بيبي”، ومعندهمش المودباس ديال الحساب اصلا. الوثيقة لي عطاوها للصحافين كيأكد من خلالها الدفاع أن ابتسام ودنيا غير تواصلو مع مسير الحساب، ما كانوش كيحطو المنشورات على “حمزة مون بيبي”،علما ان هاد الفعل كيتعتبر جرم جنائي وكيتعاقب عليه بالعقوبات المنصوص عليها في الفصل 129من القانون الجنائي. ورفعات محكمة الاستئناف في مراكش، في وقت سابق، عقوبة حبس دنيا باطمة لعام ديال الحبس نافذ، وك تتابع في هاد الملف مع ختها ابتسام، ومصممة الأزياء عائشة عياش، ومرا أخرى، سميتها صوفيا الشكيري. " "المحامي بوعشرين: قدمت دليل براءة دنيا باطمة فقضية “حمزة مون بيبي” – وثائق"
"علقت فيدرالية  اليسار المغربية، على الازمة الواقعة بين المغرب واسبانيا، بعد نزوح الالاف من المغاربة الى سبتة المحتلة. وقالت الفيدرالية في البلاغ الذي اطلعت عليه كود، أن جميع القضايا القديمة والجديدة بين البلدين يجب ان تحل على طاولة الحوار، وليس عبر التهديد او الابتزاز، مضيفة أن المغرب من جهة أخرى ليس دركيا لأوروبا وان حرية التنقل للمهاجرين يتوجب ان تكون مكفولة طبقا للعهود الدولية. وزاد البلاغ، ان ما يجري من هجرة هو نتاج القرارارت اللاشعبية للدولة المغربية، كما انها ترفض رفضا قاطعا، استغلال لمآسي المواطنين في أي صراع خارجي." "فيدرالية اليسار على ازمة المغرب واسبانيا. ماخاصش توظيف مآسي المغاربة فالصراعات الخارجية"
"النجمة اليسا خلعات المتتبعين ديالها بعد ظهورها في حفل بقطر، وبانت لابسة كسوة مذهبة ويدها منفوخة ومتورمة.  اللوك مجاش معاها والاختيار كان غير موفق، لا من حيث القصة ديال الكسوة ولا الطول، وبانت مختلفة بزاف وماشي بنفس الأناقة المعهودة ديالها.  وعلنات إليسا مؤخرا أنها تشافات من السرطان، ولكن الورم لي في يدها مازال كتعالج منو." "إليسا بانت بلوك مجاش معاها وخلعات المتتبعين ديالها"
"مدينة الصويرة مدينة الفن و الحياة و النشاط هاهوا شاط ! معروفة بمهرجان گناوة لي ولا موسم ديال الحج لبزاف ديال الشباب من المغرب كامل باش يديفولاو و ينشطو مع راساتهم..
و لكن ماكاينش غير مهرجان گناوة، كاين حتى مهرجان آخر كايدار فالصويرة سميتو “موگا” و لكن مامعروفش بزاف لمجموعة من السباب. السبب الاول انه مهرجان كايدار فالسوفيتيل و الدخلة ليه بالخلاص ماشي فابور الشيء لي كايخليه قاصح على جيب المغربي لامبدا، والمسألة الثانية انه خاص بالموسيقى الالكترونية و لي عندها اقبال عند واحد الفئة ديال الشباب و ماشي كلهم.  المهرجان زوين و كايدوز فأجواء ديونيسوسية، الموسيقى و النشاط و البحر و لابيسين و الطاسة و كايعرف اقبال كبير من طرف الشباب لي عندهم الگرمومة و الاوروبيين لي كايحماقو على هاد النوع ديال الموسيقى. مناسبة جميلة للتعريف بمدينة الصويرة و خلق رواج فيها خارج موسم ” مهرجان گناوة” باش ماتموتش المدينة. گود تلاقات مع بزاف ديال السياح جايين للمغرب خصيصا باش يحضرو و كلهم كانو فرحانين و عوالين يرجعو مرة اخرى ." "الصويرة مافيهاش غير مهرجان گناوة. فيها حتى مهرجان موگا لي خاص بالموسيقى الالكترونية و لكن كايدار فالسوفيتيل و الدخلة ليه بالخلاص ماشي فا.. الموسيقى و لابيسين و الاجواء ديونيسيوسية – فيديو"
"أظهرت ارقام الاحصائيات ان سبتة تضررت بشكل كبير من الاغلاق لي فرضاتو كورونا، سيما اغلاق معبر طاراخال لي كان هو المتنفس الاقتصادي ديال المدينة المحتلة. وبينت الارقام المنشورة في موقع ال فارو دي سيوتا حجم الخسائر التي تكبدها تجار المدينة فالعام الفايت، حيث انخفضت الواردات التجارية للمدبنة بنحو 82 بالمائة، وهي الواردات لي كانت تقدر ب 300 مليون اورو تقريبا في سنة 2017، ووصلات لرقم قياسي سنة 2012 بحوالي 500 مليون اورو. وبدا تضرر الواردات ف2018 و 2019، وذلك بعد الاجراءات اللي دارتها الجمارك المغربية في حق سبتة ومليلية، ولكن زاد بزاف فسنة 2020، ما يعني ان 82 فالمائة من الواردات على سبتة كانت كتخرج للمغرب وكتهرس الاقتصادي الوطني. وهاد السلع لي كانت كاتجي لسبتة متعلقة بالاساس بمواد غذائية بحال اتاي والقهوة والفواكه والفواكه المجففة والعطرية، بالاضافة للملابس." "اش وقع فالتجارة فسبتة فالسنوات الاخيرة بالارقام. هبوط حاد وصل لثمانين فالمائة من مجموع الواردات على المدينة"
"أطلق ناشطون على موقع التواصل الاجتماعي بطنجة حملة واسعة لتحديد هوية المتحرش اللي بان ففيديو مصور بكاميرا مراقبة وهو كيتحرش بطفل صغير فزنقة  بحي بنديبان، قبل تقبيله وهروبه بسرعة إلى وجهة مجهولة. البوليس من جهتهم دايرين خدمتهم وكيحاولو تحديد هوية المتحرش بشكل دقيق وماشي بعيد يتم الاعلان عن اعتقاله وتقديمه إلى العدالة في الساعات القليلة القادمة." "طنجة. حملة فايسبوكية واستنفار أمني لتحديد هوية المجرم اللي بان ففيديو كيتحرش بدرّي صغير فالزنقة"
"أخوات مسيحيات فالحسيمة دارو مبادرة زوينة، خاصة بتصنيع الكمامات للناس لي ماعندهومش باش يشريوها او لي مالقاوهاش. هاد الاخوات الثلاثة لي كيخدمو تطوعا فسبيطار محمد الخامس فالصباح، كيصنعو فلعشية مئات الكمامات وكيوزعوهوم مجانا على الناس، وهادشي لي خلا مدينة الحسيمة ماتعرفش نقص بتاتا فالكمامات." "مبادرة زوينة فزمن كورونا. راهبات فالحسيمة كيصنعو المئات دالكمامات ويعطيوها للمحتاجين"
"قالت وسائل اعلام محلية أن مشرف مسجد سيدي ورياش فمليلية اللي قريب من مقبرة المسلمين، عتاقلوه البوليس بعد اتهامه فجريمة اغتصاب. واضافت المصادر، أن المتهم دخل وغتاصب مغربية من المغربيات العالقات فمليلية، اللي كيسكنو فالجامع والكاميونات ديال التبربد، وأنه شوهد كيهرب وهو خيفان." "بوليس مليلية اعتاقلو مشرف جامع غتاصب وحدة من المغربيات العالقات فالمدينة"
"كشف مولاي حفيظ العلمي، وزير الصناعة والتجارة والاقتصاد الأخضر والرقمي، عن تفاصيل مثيرة بخصوص كيفاش المغرب حقق معجزة في تصنيع الكمامات لي ولاو دبا ف جميع الصيدليات. وأفاد حفيظ العلمي، قبل قليل بلجنة المالية خلال لقاء مخصص بدراسة والتصويت على مشروع قانون رقم20 .27 بسن أحكام خاصة تتعلق بسير أشغال أجهزة إدارة شركات المساهمة وكيفيات إنعقاد جمعياتها العامة خلال مدة سريان حالة الطوارىء الصحية، أن المغرب تمكن لحدود أمس من إنتاج ما يقارب 82 مليون كمامة. وأكد المتحدث أن المغرب دبا غادي يوصل ف انتاج الكمامات لـ6 مليون كمامة فاليوم، وحاليا كيدخوا تجهيزات جديدة باش نزيدو ف الانتاج. وقال :”مبقاش مشكل ف الكمامات”، مضيفا :”غانبداو نصدرو حيث ولينا ف الوفرة”. وقال حفيظ العلمي بلي :” جلالة الملك محمد السادس قرر باش مايتباعوش الكمامات بثمن غالي”، حيث ان الثمن ديال التصنيع وصل لأزيد من 1 درهم، ويقدر يوصل ثمن البيع لأكثر من درهم ونصف . وكشف حفيظ العلمي أنه تم تصنيع الكمامات في المغرب  لي دول مقدروش يصايبوهم، بالقول :” هادي أربع سنوات منعنا الميكات في اطار  برنامج زيرو ميكات”، مضيفا أن هاد المعامل لي كتصنع لينا الميكات ولاو صنعو الاكياس”، موضحا ” واشتغلنا مع هاد الشركات لي عندهم معامل لي كيصنعو الاكياس”. وتابع :”هاد الشركات عندم ماكينات وطلبناهم يغيرو منتوجاتهم للكمامات وخدمو معانا 17 شركة”، مضيفا “بعد التصنيع، وقعنا ف مشكل التوزيع”. وقال مولاي حفيظ :”القلب ديال الاقتصاد وقف باش نحافظو على الصحة ديال المغاربة”. وتابع :”درت قرار ديالي، مالين الحليب، هوما لي كيوصلو الكمامات، (دانون وكوباك) طلبناهم، دخلناهم مجانا، وكلاو العصاو وتضربو الكاميونات وتضربو شيفورات ديالهم، بسبب غياب الكمامات””، مضيفا :رغم ذلك صبرو معانا وتكرفصو معانا وكلاو العصا معانا وصرفو فلوسهم”. وتابع :”من بعد بدينا نشتغلو مع الصيدليات، متفقناش وجوج اسابيع باش وصلنا لاتفاق باش الصيدليات يوزعهم”. وحسب الوزير دبا كاينا الوفرة ديال الكمامات، وشاطو ليهم." "الوزير العلمي: نتجنا 82 مليون كمامة..وسيدنا مبغاش يتباعو الكمامات غالين للمغاربة"
"صادق مجلس النواب، اليوم الثلاثاء، بالأغلبية على مشروع قانون رقم 40.17 يتعلق بالقانون الأساسي لبنك المغرب، حيث وافق عليه 136 نائبا وعارضه نائب واحد، في حين امتنع 18 آخرون عن التصويت. يشار إلى أن هذا المشروع يهدف إلى مراجعة القانون الأساسي لبنك المغرب من خلال توسيع مهام البنك لتشمل مساهمته في الوقاية من المخاطر الشمولية وتعزيز الاستقرار المالي، فضلاً عن تكييف أدوات تدخله مع هذه المهمة، وتعزيز استقلالية بنك المغرب." "البرلمان يصادق على القانون الأساسي ل”بنك المغرب” ونائب واحد عارضو"
"اعلنت وزارة القصور الملكية والتشريفات والأوسمة أنه بمناسبة حلول الذكرى الخامسة والستين لثورة الملك والشعب ، سيوجه الملك محمد السادس خطابا إلى الشعب. وسيبث الخطاب الملكي على أمواج الإذاعة وشاشة التلفزة في الساعة التاسعة والنصف من مساء يوم الاثنين 08 ذي الحجة 1439ه الموافق 20 غشت 2018 م.”" "ها وقتاش خطاب ثورة الملك والشعب"
"شاركت الإعلامية مريم قصيري على حسابها في انستگرام تصويرة جديدة من عرسها ولي احتفلت بيه قبل سنوات مع راجلها المنتج محمد السعودي. مريم قصيري نشرات البارح تصويرة باللبسة الفاسية، وعلقت عليها بـ”ملي كنت صغيرة.. أنا صغيرة واللبسة أكبر مني”. قصيري هي مقدمة برنامج نجوم الأولى لي كيدير ليه الإنتاج راجلها السعودي، ولي كيشتغل حتى هو في القناة الأولى. " "فهاد الحجر الصحي كولشي جبد الارشيف.. مريم قصيري جبدات تصاور عرسها: أنا صغيرة واللبسة كبر مني"
"كشفت وزارة الصحة، قبل قليل، عن تسجيل 57 حالة جديدة مصابة بفيروس كورونا، ما بين الساعة السادسة من مساء أمس إلى غاية الساعة العاشرة من صباح اليوم الجمعة 10 أبريل الجاري. وبذلك ارتفعات حصيلة المصابين بفيروس “كورونا” في المغرب إلى 1431 حالة. وتسجلو  8 حالات وفاة جديدة ليصل إجمالي الوفيات إلى 105 حالة، مقابل 9 حالات جديدة تشافات ليصبح إجمالي  حالات الشفاء 114 حالات. وبخصوص الحالات المتحرى عنها واستعبدت التحليلات الطبية إصابتها بالفيروس، وصلت إلى 5423 حالة مستبعدة. وها التوزيع حسب الجهات: " "57 إصابة جديدة بـ”كورونا” و8 ماتو و9 حالات شفاء.. وصلنا لـ1431"
"علمت “كَود” أن الوكيل العام للملك بمحكمة الاستئناف بمدينة القنيطرة أمر مؤخرا بمتابعة متهم متورط في ارتكاب سلسلة من جرائم الاغتصاب في حالة اعتقال بسبب خطورة الأفعال الإجرامية المنسوبة إلى المتهم الملقب ب “وحش الغابة”. هاذ المتهم تشد من طرف قائد مركز للدرك الملكي بعد كمين بناءا على تعليمات النيابة العامة. وحش الغابة استغل حاجة الضحايا للعمل في ضيعات فلاحية بجماعة النويرات التابعة لدائرة مشرع بلقصيري، ويقوم باغتصابهن تحت التهديد بالسلاح الأبيض وسرقة متعلقاتهن الشخصية من هواتف ومبالغ مالية. بزاف ديال الضحايا ديالو من منطقة الغرب مقدروش يحطو شكاية ضدو خوفا من العار والفضيحة وتقريبا غير خمس ضحايا اللي قيدو بيه باش يتشد ويتعاقب على الفعايل الموسخة ديالو." "الوكيل العام فالقنيطرة صيفط وحش الغابة للبنيقة"
"“مشيت صباح لمدرسة “لالة كنزة” باش نسول على جدول الزمن والأساتذة والظروف فاش يقرا ولدي ملقيت حد من غير سيكيريتي” يقول أب تلميذ مخاطبا سي براهيم مول محلبة، اللي حدا مقهى “حيمي” بشارع المقاومة، حي المحيط بالرباط.  شكوك ومخاوف أب التلميذ الذي يدرس في اعدادية لالة كنزة، لم تقتصر فقط على الأسر المغربية، بل تسببت في تعثر أكبر نشاط اقتصادي تشهده المملكة في الدخول المدرسي. انقراض تجارة “الكتب” والأدوات المدرسية بالأحياء الشعبية في جولتها بعدد من الأحياء الشعبية، بكل من التقدم ويعقوب المنصور، عاينت “كود” اختفاء أهم تجارة تعرفها الأحياء خلال هذه الفترة من كل سنة. “تا حاجة مكاينش بنادم كيبرد على راسو وصافي والأزمة ضاربة نيت”،  يقول “ح.م” أحد الباعة الذين يمتهنون  التجارة الموسمية للكتب والأدوات المدرسية.  وأضاف بالقول :”شحال من حاجة تبدلات يمكن هاد المهنة غاتولي من الماضي بسبب كورونا”، موضحا :”للي غادي يستفد هوما الأسواق الممتازة والمكتبات الكبيرة أما الضعفاء بحالنا مكاين لا بيع ولا والو حيث غاتجي تبيع وغاتجري عليك السلطة”. 70 من المائة من السطوك متباعش غيثة، مستخدمة بمكتبة “RABAT STYLO”، تقول لـ”كود” بأنه “في مثل هذا الوقت من السنة الماضية كنكونو بعنا 70 في المائة من الستوك ديالنا ف الأدوات المدرسية”. هذه المكتبة المتخصصة فقط في الأدوات المدرسية، عانت بدورها من “الأزمة” الذي ضربت قطاع “المكتبات” بالمغرب.  وأضافت غيثة “باقي الناس متخوفة ومعارفينش واش يشريو ولا مايشريو واخا قالو ليهم راه كاينا القرايا”، مضيفة :”حتى لوائح المدارس الخصوصية نقصو ف عدد الأدوات المدرسية للتخفيف على الأسر”. وتابعت المتحدثة “كاين سلعة جديدة ولكن مزال ناقص البيع بزاف  مثلا المحافظ متباعوش نهائيا”.  أما بالنسبة لعمر، البالغ من العمر 39 سنة، والذي يستثمر الموسم الدراسي لإنعاش تجارته، فإن “غموض الوضعية الوبائية” وتعثر الدخول المدرسي، جلعه يتراجع عن اقتناء كميات كبيرة من السلع التي تخص الموسم الدراسي.  ويقول عمر لـ”كود” :”الزبناء مجاوش وحتى حنا مزعمناش نتقضاو السلعة وقليل لي كيسول على الأدوات المدرسية”. وتابع عمر :”معارفينش شنو كاين، وداكشي لاش متقضيناش السلعة بالزايد”. الكتب لـ”الأغنياء” والطبقة المتوسطة خايفة “الكتب موجودة والإقبال مكاينش” هكذا لخص عزيز، الذي يشتغل بإحدى أشهر المكتبات بحي أكدال وسط الرباط، وضعية السوق المدرسي لهذه السنة.  مكتب أكدال، التي تعاني الأمرين، تعد المكتبات القليلة التي اقتنت الكتب المدرسية والأدوات بشكل كبير، لكنها تواجه ليوم “زيرو” إقبال. يوضح عزيز الوضعية التجارية في هذه المكتبة بالقول :”ناس معارفش واش غايقراو عن بعد ولا بشكل حضوري ولكن ماشي مبرر أن الناس خاصها تاخد كتب لأنها مهمة في تعليم أبنائهم”.  وعن طبيعة الزبائن الذي اقتنوا باكرا الكتب المدرسية، يقول عزيز بأن “أغلب هؤلاء الزبائن يدرسون أبنائهم في البعثات الأجنبية وبنسبة قليلة”. واما الطبقة المتوسطة، فلا “وجود لها في هذا الوقت”، يضيف المتحدث.  ويصف عزيز، ضعف الحركية التجارية بمكتبه، بالقول :”فهاد الوقت من السنة الماضية كتكون الدنيا عامرة  ودبا ملي كادخل كتلقا دنيا خاوية، مثلا فهاد الوقت كنا كنسربيو 20 زبون دبا 2 ولا 3 “. الاقبال ضعيف والوقت تزيرات.. مشهد صغير بالرباط، لكن في مدن وقرى المغرب حيث الأزمة وصلت للعظم، الوضع ينذر بموسم اجتماعي صعب. " "ربورتاج بالصور.. دخول مدرسي متعثر: مكتبات ضربتها الأزمة بغياب الكليان.. مالين البعثات كيتقضاو والطبقة المتوسطة واحلة"
"شاب ميريكاني كيدوز أكفس فترة في حياتو بعدما فشلو عليه الكلاوي وقلبو ولاضعيف حيت كان كيشرب يوميا 4 قراعي من مشروبات الطاقة. الحالة ديالو صعيبة دخل الإنعاش ودابا الأطباء كيفكرو يزرعو ليه قلب جديد حيت ديالو كلا العصى مزيان. وفي 4 شهور، الولد اللي كيقرا في لافاك ولا كيتخنق بزاف وضعاف وحالتو خيابت." "الأطباء كيفكرو يزرعو قلب لشاب كان كيضرب 4 دالقراعي ديال مشروبات الطاقة ف النهار"
"ماكاينش لي كيسيء للمسيرة الخضراء قد هاد صحاب الملحمات، كل عام خارجين بأغنية لا علاقة، والمشكل أنه هاد الملحمات ما بقاوش مقتصرين على المغاربة، ولاو يجيو مشرقيين باغيين يغنيوها. الملحمة الجديدة لي غادي تخرج هاد العام بمناسبة ذكرى المسيرة الخضراء، داير ليها الإنتاج منتج مصري مشهور سميتو عادل سعد، ومشاركة فيها تحيحيت فاطمة، ورشيدة طلال وعبد العالي أنور وفنانين آخرين وتصورت في الحبوس في الأيام لي فاتت. اشنو لي غادي يجيب واحد مصري وكاتب كلمات مصري وملحن مصري باش يغنيو لينا على المسيرة، أغاني المسيرة دازت وسالات، بحال “صوت الحسن”، لي باقة عايشة بعد 45 عام وعمرها تموت، على عكس عرام ديال الأغاني لي جاو خصوصا في السنوات الأخيرة وما بقا منها والو." "مهزلة الملحمة غادي تعاود.. المسيرة الخضرا ولات كتبهدل مع المصريين لي معارفينش التاريخ وباغين غير المشاهدات"
"وزير الداخلية، عبد الوافي لفتيت، مكانش باغي يدخل ف القضية ديال عودة المركزيات النقابية والحكومة إلى طاولة الحوار الاجتماعي لي وصل للباب المسدود. هادشي قالو مصدر مقرب من رئيس الحكومة سعد الدين العثماني لـ”كود”. وأضاف المصدر، لـ”كود”، قائلاً: “وزير الداخلية كان ضد الفكرة باش يتدخل فهاد الموضوع لي بداه رئيس الحكومة والوزير ديال التشغيل لكنه العثماني قنعو باش يتواصل مع النقابات وبالتالي حطهوم ف الأمر ديال الواقع لإنجاح هاد الحوار الاجتماعي لي كانو انساحبو منو النقابات بسبب العرض الحكومي لي تقدم ليهوم كيف قالو”. وزاد المصدر نفسه: ” وزير الداخلية لفتيت بطبيعة الحال تدخل فهاد الموضوع مراعاة للتعليمات ديال الملك الأخيرة لي دعا إلى مواصلة الحوار الاجتماعي بين الحكومة والنقابات مهما النتائج لي تقدر توصل ليها الجلسات ديال الحوار”." "خاص. وزير الداخلية مكانش باغي يدخل فموضوع الحوار الاجتماعي وكان ضد الفكرة"
"كشف والي جهة فاس مكناس، سعيد زنبير، اليوم الثلاثاء بمقر الولاية، أن السلطات المحلية عملت في ظرف ثلاثة أيام فقط على إغلاق 6 مقاهي بسبب عدم احترام أصحابها للتدابير والإجراءات التي فرضتها السلطات العمومية، سيما في ما يتعلق بتوقيت إغلاقها. وأكد الوالي زنبير، خلال ترأسه اجماع للجنة اليقظة، بعدم احترام عدد من المحلات للتدابير والإجراءات التي اتخذتها السلطات، معتبرا أن التمادي في هذه الأمر غير مسموح به وغير مقبول وغير مسؤول تماما. كما أكد أن السلطات لم تدخر أي جهدا في التطبيق الصارم للقانون وعدم التساهل مع المخالفين. وجدد تأكيده على أن السلطات المحلية ستقوم بإغلاق جميع المحلات كيفما كانت في حالة عدم احترام أصحابها للتدابير الاحترازية، سيما في ما يتعلق بوضع الكمامات، مضيفا: “يستحيل نبقاو غاديين فهاد الوثيرة وهادي مسؤولية الجميع والكل خاصو يساهم فيها”." "إغلاق 6 مقاهي ففاس ماليها محتراموش التوقيت.. والوالي زنيبر: هادشي ماشي معقول وغير مسؤول ومغاديش نتساهلو"
"المغني سعد لمجرد حط البارح فيديو في الستوريات ديالو على انستكَرام كيدوي فيهم واحد الخليجي على الحب وداكشي ديال البضاض. الفكرة ديال الفيديو لي بارطاجاه “لمعلم” هي ان الواحد خاصو مايبالغش في الحب ديالو للناس. وكتب سعد بالبند العريض “لا تبالغ في حبك”، وقال خاص تبغي قد ما كيبغيك الاخر. الفيديو فهمو منو المتابعين أن لمجرد مقصح عاطفيا… وا نتسناو واش غادي يكشف تفاصيل اخرى على حياتو الخاصة ولا لا. " "سعد لمجرد مقصح وكيدوي على المبالغة في الحب!"
"محكمة فعاصمة فنلندا، هلسنكي، حكمات نهار الاربعاء، على مهاجر مغربي بـ13 عام ديال الحبس بعد إدانته بإغتصاب مجموعة من القاصرات. المغربي اللي فعمرو 64 سنة،  المعروف بلقب “إينونا”، تهموه فأزيد من 20 جريمة جنسية، وحسب صك الاتهام فهاد الشيباني مافلتوش منو حتى لبنيوتات الصغار، بعدما غتاصب بنت فعمرها 6 سنين." "محكمة هلسنكي ف فنلندا ضربات مهاجر مغربي بـ 13 عام ديال الحبس بسباب اغتصابو القاصرات"
"كشفت جريدة ماكريب كونفيدانسيال ان الاميرة لالة سكينة بنت الاميرة لالة مريم وفؤاد الفيلالي سالات من زواجها من مهدي بن عبد المطلب الركراكي. الجريدة الفرنسية قالت باللي هاد الطلاق دار حسي مسي، واوضحت ان الركراكي دابا مقابل الفلاحة. للزوجين السابقين جوج وليدات. لمغاربة كيعرفو الاميرة لالة سكينة لانها كانت محبوبة الحسن الثاني وكانت كتظهر فالانشطة معاه وعطاها لقب اميرة، اللي كيكون غير عند ابناء وبنات الامراء ماشي الاميرات." "محبوبة الحسن الثاني الاميرة لالة سكينة تفارقات مع راجلها"
"في أول تصريح لها بعد تعيينها خلال أشغال المجلس الوزاري الذي ترأسه الملك محمد السادس بفاس كمديرة عامة جديدة للمكتب الوطني للمطارات بالمغرب، قالت حبيبة لقلالش لـ”كَود” أنها فرحانة بزاف بهاد التعيين. وأضافت مادام لقلالش، في تصريح مقتضب خصت به “كَود”، أنها فرحانة بهاد التعيين وكتتمنى تكون في حسن ظن سيدنا والجميع. وحسب مصادر “كَود”، فإن المديرة العامة الجديدة للمكتب الوطني للمطارات غادي تبدا توجد استراتيجية باش ترجع الروح للمطارات ديال المغرب خاصة بعد التأثيرات اللي وقعات فيها بسبب تداعيات فيروس “كورونا” المستجد." "بعد الثقة اللي دار فيها سيدنا.. لقلالش المديرة العامة الجديدة للمكتب الوطني للمطارات لـ”كَود”: فرحانة بزاف بهاد التعيين"
"قدر رجل صيني سميتو “تشانج” وفعمرو 36 عام ، يقولب القانون بحيلة ذكية ، وقدر يتزوج بـ 3 ديال النسا بعدما إستاغل ثغرة فالنظام، وتزوج في كل مرة فمقاطعة مختلفة . بحيت قرر ياخد لزوجاتو شقق فمنطقة واحدة على مسافة كيلومتر واحد، باش يتمكن من زيارتهم بلا مشاكيل، وبهاذشي قدر يزورهم لأكثر من 12 مرة فالصيمانا ، وفاش كيتعطل على شي وحدة كيبرر غيابو المتكرر على الدار بأنه كان في رحلة عمل ، وولد تشانج ولد واحد من من كل وحدة من عيالاتو. غير هو ماقدرش يستمر فديك الحيلة وتفضح ، وتم إتهامو بتعدد الزوجات، وهي جريمة عقوبتها عامين ديال الحبس فالصين ، وواخا قوالبهم ، قالت مرتو الثانية والثالثة للصحفيين أنه ولد الناس وكان مهلي فيهم، لكن هادشي مامنعهومش يبلغو البوليس فاش كتاشفو السر ديالو ." "مسخوط هذا. واحد تزوج ثلاثة ديال العيالات سنوات بلا ماتعيق بيه لا الدولة ولا عيالاتو"
"طارئ صحي دخل متولي للكلينك. نجم الرجاء أجرى، اليوم الجمعة، عملية جراحية لإزالة المصرانة الزايدة في أحد المصحات الخاصة بالبيضاء وحسب ما أكدته مصادر متطابقة، فإن العملية لي دار محسن متولي دازت مزيان، مشيرة إلى أن اللاعب سيخضع لفترة راحة تمتد لعشرة أيام، قبل أن يستأنف تداربيه في الحجر الصحي، الذي فرضته الحكومة للحد من تفشي «كورونا»." "طارئ صحي دخل متولي للكلينك"
"حكومة جزر الكناري المحلية، علنات على اجراء جديد للمساهمة فعدد الوافدين، بعدما تضررات اقتصاديا حقاش كتعتامد بشكل أساسي على السياحة. الحكومة علنات للصحافة انه بلاصة ما يديرو تحليل “بي سي ار PCR” من قبل، غادي يكون على المسافرين ملّي يوصلو للمطار يديرو التحليل السريع، وفحالة لقاو شي حدّ فيه كورونا غايتوضع فالحجر. وقالت الحكومة ان هاد الاجراء غايساهم فارتفاع المسافرين، وهادشي لّي بان ف 5 أسابيع الأخيرة بدخول 250 ألف مسافر." "حكومة الكناري غاتخلّي لمغاربة والتوريست الاخرين يدخلو للجزر بلا تيست “بي سي ار PCR”"
"ذكرت تقارير إخبارية إسبانية، أن “لاَ كَوارديا سيڤيل” شدو مول الزودياك اللي أجبر حراكة قاصرين، الجمعة الفايتة، على رمي أنفسهم في البحر بشاطىء جيتاريس، بعد رحلة حريك من سبتة إلى الجزيرة الخضراء. وبسبب الحادثة أصيب قاصر مغربي بجروح خطيرة في إحدى ساقيه بعد اصطدمه بمروحة القارب السريع، وتم  نقله على وجه السرعة إلى مستشفى جامعي، وتم إخضاعه إلى عملية جراحية مستعجلة. " "اسبانيا..  “لاَ كَوارديا سيڤيل” شدو مول الزودياك اللي فرض على حراكة قاصرين يلوحو راسهم فـ البحر – فيديو"
"أعلن وزير الصحة خالد ايت الطالب، عن موافقة المغرب على اعتماد لقاح استرازينيكا. “كود” سبق نشرات  بلي غادي يتم الترخيص للقاح واحد على الأقل في غضون أيام قليلة. من بعد عاد يجي الثاني. حاليا كاين استرازينيكا، اللقاح ديال جامعة اكسفورد، هو باش غادين يبداو هاد الاسبوع ودبا تعطا ليه الترخيص، لي هو وثيقة ضرورية باش يتم استعمال الفاكسان وتعميم التلقيح. أما اللقاح الثاني، مزال شويا ديال الوقت حيث خاص التفاوض امتى نجيبوه وفين نخزنوه وتوزيعو وخدمة كبيرة كتحتاج وقت." "رسميا.. المغرب وافق على اعتماد لقاح استرازينيكا"
"أكبر شمبانزي معمر في ميريكان مات في حديقة حيوانات سان فرانسيسكو وهو في عمرو 63 عام. المسؤولين على الحديقة عبرو على الحزن ديالهم الكبير من وفات “Cosby”، وهي السمية ديال الشامبانزي اللي مات، وقالو أنه كان جزء من سان فرانسيسكو وماغاديش يقدرو يعوضوه. هاد الشامبانزي، جابو للحديقة عام 1960، وفاجأ الجميع بأنه عاش 63 سنة لأن متوسط العمر المتوقع، عند هاد الحيوان، كايكون ما بين 33 عام إلى عاش مطلوق فالطبيعة، وما بين 50 حتال 60 عام إلى كان عايش مع الناس. مسؤولين من الحديقة قالو أن فصيلة الشامبانزي مهددة حاليا بالانقراض لأن بزاف الناس كايصيدوها وحتى أن الكثير من الأمراض كاتهددهم. " "عندو 63 عام.. أكبر شمبانزي فـ ميريكان مات الويكاند الفايت – فيديو"
"حكم القضاء التونسي، لبارح الخميس، على الناشطة المدافعة عن حقوق المثليين، رانية العمدوني، بست شهور دالحبس، وغرامة د3 اورو. العمدوني شاركات فاحتجاجات فتظاهرات منددة بالقمع البوليسي فيناير من هذ العام، بعدما تقدمات بشكوى للقصاء ضد شي بوليس صادرو بطاقة هويتها بشكل عشوائي، وهانوها وقالو كلام معادي للمثليين، فغشت اللي فات. وحاولات العمدوني تقدم شكاية ضد البوليس لكن ماتمكناتش، لكن تمت متابعتها فالمقابل بتهمة انتهاك حق موظف بالدولة والسكر العلني، وخلال مدة متابعتها تم تداول صورها على مواقع التواصل الاجتماعي، وتم التشهير بيها كيف تعرضات حتى للسب والشتم. وقال محاميها، أمين الحديجي، انه واخا حاول تنبيه القضاء الجنائي والإداري، لكن “لم يتم سماع أي شخص ولا الشهود ولا المتهمين ورفض القضاء معاينة كاميرات المراقبة” اللي كانت كتأكد التهم. وزاد المحامي فتصريح لوكالة “فرانس برس” أن “السباب كان يوميا، ما جعلها تنزعج كثيرا”. وتم توقيف رانية السبت الفائت واستأنفت الحكم الذي صدر في حقها." "حتى تونس ماخطاها اضطهاد حقوق المثليين والفيمينيست.. الحكم على الناشطة رانية العمدوني ب6 شهور دالحبس"
"شهادات صادمة قدموها اليوم رجالات الصحة ففرانسا على الوضعية. فيليب جيفان رئيس المستعجلات فمستشفى “بومبيدو” قال ف”بي اف ام تي في” هاد العشية “هاد الشي اللي كنعيشوه ما عمرنا شفناه” ثم اضاف ان المشهد اكثر سوداوية من اللي ممكن تكونو قريتوه فروياات لا شفتوه فافلام”. المسؤول طلب من الفرنسيين يبقاو فديورهم باش يتجنبو اوضاع مقودة. اوضاع وصفها باش قال ب”اللي كاينين حالات صعيبة بزاف. ما كيبقاوش يتنفسو. خاصنا نعسوهم وخاص الة توصل للرئة والوريد باش تنفس فبلاصتهم”. هاد الشهادة تزادت على شهادة فرمية من “مولوز” اكثر المدن تاثرا ف”كورونا فيروس”. هاد الفرملية قالت فتصريح لنفس القناة وهي منهارة تقريبا باللي كلشي عيى وكلشي تعب وباللي ما بقاتش قادرة تشوف فعينين المرضى حقاش عارفة باللي خاص الصبيطار يختار شكون يعيش وشكون يموت. نفس الامر اكده هاد الطبيب اللي طلب من الفرنسيين يبقاو فديورهم واعتبرها الحاجة الوحيدة باش يوقفو هاد المرض واضاف “ما بغيناش نختارو شكون يعيش وشكون يموت. راه المشهد درامي  دابا كورونا فيروس ما ضربش فرانسا كيف ضرب ايطاليا واسبانيا. ففرانسا قتل اليوم 562 واحد ليصل عدد القتلى ل1525 وعدد المصابين بكورونا فيروس 15 الف. ناس الصحة قالو باللي 1500 حالة مقودة بزاف" "وا سمعو يا لمغاربة بعد ما طاحت ايطاليا شوفو اش واقع ففرانسا. مدير المستعجلات فمستشفى “بومبيدو”: اللي كنعيشوه راه كثر من دوك الافلام اللي شفتوها وخاصنا نعسو المرضى باش يوليو يتنفسو بالة وفرملية: دابا كنختارو شكون يعيش وشكون يموت"
"فأواخر التمانينات وبداية التسعينات على مكنعقل ممأكدش الصراحة على التاريخ بالظبط المهم ملي كانو غادي يديرو الإستفتاء في الصحرا ناضت الداخلية وقررات أنها تجمع المغاربة لي من أصول صحراوية وترجعهم يستوطنوا الصحراء ويشاركو في الإستفتاء ويكونوا أصواتهم مضمونين للمغرب، فاش بديت كنوعى سولت الواليد منين الأصل ديالنا قالي من الرحامنة ولكن راه جينا من الصحرا شحال هادي الأجداد ديالنا كانو تابعين غلمهم وفين مالقاو المسرح زين راه كيحطو نوايلهم ، من بعد جات الداخلية وقالت لينا كاملين بلي أصلكم من قبيلة الركيبات وغادين تمشيو تسكنو في سمارة منين جيتو هادي سنوات، مشاو الناس من عائلة الواليد واحد عمي نيت وواحد عمتو وشي ولاد عمامو، الناس لي مشاو إما كانو الدراوش لي معندهم حتى حاجة تشدهم فديك الأرض وقررو يخوضو مغامرة جديدة، أو الناس وخصوصا الكبار في العمر لي كانو كيبغيو الحسن التاني ولي قالها ليهم يديروها ومآمنين بيه، ومشاو حتى الناس مسك عليهم الله شوية وستثمرو تم ودارو لاباس بالمزيان. كانو دازو جوج تقييدات بيناتهم شي تلت سنين أو عامين واقيلة، لي مامشاش المرة اللول كان عندو  فرصة الى غير رأيو يمشي المرة التانية، وبزاف غير ليهم الجفاف لي ضرب المنطقة رأيهم ومشاو، الجيل ديال الواليد مكانوش كيهدرو الحسانية ولكن الجيل لي قبل منهم كان كيهدرها مسرحة وكانت الكدرة في العراسات مخلطة مع العبابلة، واللهجة لي كانت وباقا حسب مالاحظت أنا انها قريبة للهجة ديال كلميم ولكن مفروزة على اللهجة ديال الرحامنة الأصليين لي دواورهم حدانا نيت، الناس لي تقيدو كان خاصهم عملية تذكير بالأصول ديالهم لأنهم نساوها، لدا بداو يقريو فيهم شنو يقولوا لهاديك اللجنة ديال الشيوخ لي غادي تحكم واش مقبولين في الإستفتاء وواحد السؤال باقي عاقل عليه هو فين كنتي في ربعة وسبعين والجواب كان هو هربت من بطش الإستعمار الإسباني ودابا رجعت لبلادي وأرضي، وكانو كيحفظوهم حتى الأنساب بحكم أن بزاف ديال الناس مكانوش مهتمين ونساو داكشي ومقاتلين غير مع العكارب والحناش والجفاف والتمارة والتكرفيص. فاش مشاو للسمارة كصحراوة راجعين لبلادهم داوهم وتقريبا لاحوهم تما دارو أحياء ديال النوايل واقيلة، حيت حتى لديك الالفينات عاد عطاوهم باش يبنيو وحتى الأرض كنظن، المهم فاش وصلو لتم طبعا ماتقبلوهمش المجتمع الصحراوي لانهم واخا حتى هوما صحراويين ولكن راه هاجرو سنوات كثيرة هادي وتبدلو وتبدلات هدرتهم ولباسهم وبعض عاداتهم ، لذاوحسب واحد العم كانو كيقولو عليهم كون شليحات مولانا ماهم خوتنا ماهم ولاد عمنا، ولكن ستافدو من واحد الراسيون مساعدات غذائية شهرية حك ديال نيدو والحكاك ديال السردين ولحم الكاموسوالطحين والفرماج( كانو ناس أول مرة يشوفوه) وشي تواشا خريين، هاد الراسيون هو لي كان ينقذ أسر كثيرة أيام الجفاف، لان بزاف منهم تقيدو تم ورجعوا للرحامنة وراسيونهم كان كيوصلهم حتى لعندهم دكشي بحال خط إمدادات، ومابقاتش الخيمة في المنطقة عندنا لي تدخل ليها وماتلقاش فيها حك ديال نيدو، حيت بلا داك الراسيون عمرهم كانو يعيشو ترف شرب الحليب المجفف، الرجال لي مشلو تم خدمو باعة متجولين وفالخدامي ديال تمارة، حتى ولاو يسميوهم صحراوا هل لكراريس، هاد الناس أبطال بلا مجد، لأن مثلا الناس لي مشاو في المسيرة كيتذكرو كأبطال ورجال عزل حررو الصحرا والمسيرة المظفرة، ولكن هاد العائلات والأسر الكثيرة لي لبات النداء وهاجرو بشكل جماعي وفردي وسمحو فأرضهم وديورهم ومشاو بداو من الزيرو ونص( النص هو داك الراسيون) وفاللخر حتى واحد مكيذكرهم كأبطال بل مكيتذكروش حتى كصحراوة، كيوليو صحراوة فقط في الإنتخابات من غيرها راهم غير هل لكراريس ولا شليحات مولانا." "عائلات كثيرة من الرحامنة ومناطق أخرى داتهم الداخلية فالتسعينات يستوطنو الصحراء ويشاركوا في الإستفتاء لأن أصولهم منها( عائلتي نيت) مكيتهدرش عليهم كأبطال سمحو في أرضهم وديورهم وتكرفصو في الصحرا وتمارسات عليهم العنصرية"
"أقامت المؤسسة الوطنية للمتاحف وولاية جهة فاس مكناس ووزارة الثقافة والشباب والرياضية، زوال اليوم الأربعاء، شاهد جديد بمقبرة “باب الفتوح” في مدينة فاس تكريما للفنان الجيلالي الغرباوي الذي يعتبر أحد رائد الفن التجريدي في المغرب وأحد أقطاب الفن الحديث.  وكما عاينت “كود” فقد تم وضع هذا الشاهد بحضور والي جهة فاس مكناس، سعيد زنبير، والشاعر محمد بنيس والفنان فؤاد بلامين ورئيس الاتحاد المغربي للفنان التشكيليين محمد الإدريسي المنصوري، فيما غاب عن ذلك عثمان الفردوس، وزير الثقافة والشباب والرياضة، عكس ما كان مبرمجا من قبل. " "بالتصاور والفيديوهات.. ها كيفاش أقيم شاهد جديد فمقبرة باب الفتوح تكريما للفنان الجيلالي الغرباوي اللّي لقاو لقبر ديالو بعد 50 عام"
"بسبب الحجر الصحي وشهر رمضان قرر الفنان زهير بهاوي أنه يبقى يشارك مع المتتبعين ديالو  على أنستكَرام فيديوهات كيغني فيهم من دارو. ولأنه شهر رمضان زعما، زهير بهاوي اختار يغني أغاني دينية وعاود أغنية “أنا ماني فياش” ولي غناها بالموسيقى لي عزفها هو نيت في دارهم وبارطاجاها على حسابو في أنستكَرام. زهير بهاوي لي متبعو أكثر من 5 مليون شخص في انستكَرام نشر بزاف ديال الأغاني بستيل جديد بان فيه مكبر اللحية ولابس الجبادور.  " "زهير بهاوي قاد اللوك ديالو مع رمضان.. دار اللحية وغنى ” أنا ماني فياش”-فيديو"
"دارو مهنيي النقل السياحي، اليوم الخميس فالصباح، مجموعة من الوقفات الاحتجاجية، بمجموعة من المدن، بحال وجدة وتطوان وكازا وفاس وأكَادير ومراكش، كيطالبو من خلالها بإيجاد حلول لدعمهم وإنصافهم، من بعد ما كلاو العصى بسباب جايحة فيروس كورونا المستجد، وكانو القطاع الوحيد اللي ماخداش الدعم. وفالوقفة، اللي دعات الفيدرالية الوطنية للتقل السياحي المهنيين باش يشاركو فيها، استنكرو المهنيين تجاهل الحكومة المغربية لمطالبهم، خصوصا وان المؤسسات والأبناك اللي كتساليهم قروض كبيرة كتابع بزاف منهم قضائيا، وهوما على ابواب الإفلاس ومابقى عندهم والو.  وبحكم أن هذ الوقفات غير مرخصة، عرفات كل من وقفة كازا ووجدة تدخل أمني لتطويقها وتفريق الجموع، الشي اللي علق عليه محمد بامنصور، الكاتب العام للفيدرالية الوطنية للنقل السياحي بالمغرب، وقال أنها “مضايقات دالجهات المسؤولة على الشأن المحلي اللي كتنضاف لمضايقات وحيف الحكومة، واليوم وصل الأمر لاعتقالات فكازا، لكن تم إطلاق سراح المعتقلين”. وزاد بامنصور، فتصريحو ل”كود”، ان هذ الوقفات اللي كيديرو مهنيي النقل السياحي كتجي بعد ما فقدو الأمل فالمسؤولين الحكوميين، “اللي ما قاموش بتنزيل ما تم إقراره من طرف لجنة اليقظة لدعم هذ المهنيين، والحكومة كتحمي مؤسسات التموييل وكتقوم بالحجز على الممتلكات ديالنا، وماكاينة حتى التفاتة لمساعدتنا، ولو أننا كنشكلو نسبة 95 فالمية من النسيج السياحي”، على حد تعبيرو.  وقال أن الفيدرالية عطات مقترحات لتجنب الكارثة اللي ممكن توقع فهذ القطاع، بعد إفلاس مهنيين، ومنها تأجيل دفع الكريديات، وتجميد الديون، “اما دابا فكنواجهو دعاوى قضائية، وكاين اللي دارو ليه السيزي، وكيعيش حالة الضياع والتشرد… مستقبلنا ماواضحش”، كيقول بامنصور. وموعولين صحاب النقل السياحي يديرو وقفة احتجاجية كل أسبوع فمجموعة من المدن، حتى تتحقق مطالبهم، او على الأقل تقبل الحكومة تتحاور معاهم. " "تضررو بسباب كورونا. صحاب النقل السياحي احتجو فمدن كثيرة والسلطات وقفات الاحتجاج فكازا ووجدة.. ومهني لـ”كود”: دارو لينا السيزي وماعطاوناش الدعم وكيقمعونا وحالتنا مكرفصة بزاف – تصاور"
"وقال رئيس الحكومة، إن ” 27 حالة مشبوهة خلت من المرض الخطير”، وذلك أثناء حديثه ودعا المتحدث المغاربة إلى القيام باعمالهم دون ارتباك أو خوف، محذرا من نشر الأخبار الزائفة. وتحدث عن الوضعية البيئية لفيروس كورونا في المغرب، مشيرا الى ان السلطات على
يقظة كبيرة.
وقال المصدر نفسه “يمكن الغاء بعض التظاهرات الثقافية والرياضية بناء على معايير بدون التأثير على السير العام”. وتابع رئيس الحكومة :”ليس هناك شيء يدعوا الى وقف الرحلات لكن مع تشديد المرتقبة”." "رسميا..رئيس الحكومة: “كورونا” مدخلش للمغرب..وخدينا احتياطات ويمكن نلغيو بعض التظاهرات الدولية"
"نهار الجمعة 23 يناير 2018 ما بين الوحدة والثلاثة ظهرا كانت غادية تنوض احتجاجات فمطار المسيرة فاكادير. بدا واحد السيد جاي من اسبانيا كيغوت وتبعو اخر ثم ثالث جاي من بولونيا وكانت الاجواء فشي شكل. علاش هاد الشي؟ حقاش البوليس يالله كانو ما بين 3 و5 =كيزيدو وينقصو= وهادو مكلفين يديرو خدمتهم ويطبعو لسياح جايين من بولونيا فبيونك 337 وطائرة فيها شي 70 واحد جايين من اسبانيا وطائرة بوينگ كبيرة وصلات من فرانسا. امهات مع اطفال صغار وناس كبار وسياح فرحانين جايين لاكادير كلهم بقاو على الاقل اكثر من جوج سوايع كيتسناو. المصيبة هي كانو شي وحدين بلباس مدني كيجيو وكيشوفو فهاد البوليس اللي كيطبعو. واش كيراقبوهم ولا كيتعلمو الخدمة حتى حد ما فهم. المهم هاد الناس زادو شغلو بعض المرات حتى هادوك لقلال اللي خدامين. اللي ما مفهمومش ان المطار فالوصول عندو 23 بوكس ديال البوليس اي ممكن يجيبو غير النص والامور تمشي مزيان. السياحة خدمات اول خدمة للسياح بعد الطائرة هو المطار. وجه البلد. هاديك النهار كان وجه كحل خايب مشوه يعطي الرغبة لكل سائح ما عمرو يرجع. تصور هاد البولونييين يقدرو يمشيو لجزر لكناري حدا اكادير غاديين يلقاو مستوى اخر من احترام السياح. دابا هاد المسؤول الامني على مطار المسيرة يالله طيروه على هاد القبال. علاش ما يجيبوش شباب بحال اللي كاينين فمطار الحسن الاول فالعيون. قافزين ضاحكين واخا كيتعرضو لمضايقات واستفزازات خاصة من قبل بعض الانفصاليين ولكن ديما الدم بارد والمهنية فالخدمة. هادو ديال اكادير ولفو الشمس يمكن وما بقاش فيديهم" "مطار اكادير. السياح غاديين يديرو بناقص مع خدماتو الكارثية. خاصك تسنى 2 سوايع باش تطبع البوليس واخا يالله طيرو المسؤول الامني ما تبدل والو"
"ذكرات وسائل إعلام أن مناهضين للفاشية اشتبكو مع نشطاء يمينيين في بورتلاند بولاية أوريغون الأمريكية نهار السبت 30 يونيو  في مسيرة تأييد لمرشح جمهوري محافظ لمجلس الشيوخ الأمريكي. وقالت صحيفة أوروغينيان أنه ناضو مشاجرات بعد ما ضربو المناهضون للفاشية اليمينيون من جماعة (بيتريوت براير) بالبيض والقراعي ديال الماء والألعاب النارية.   " "بالفيديو. شبكات بين العرب والمريكان البويض فبورتلاند "
"گود دارت حوار مع السالك الداهي اللي كان طالب جامعي، وبالموازاة كان خدام وداير مقيريج ديال القهوة وكيدور بيه كيترزق فشوارع مراكش باش يصوفي راسو ويكمل قرايتو. تحدى الزلط وقرر يزيد يطور من “لمشروع” ديالو، ونجح فيه مزيان مقارنة بالوضع لي كان فيه قبل. گود زارتو وسولاتو على “كيفاش دار ليها”، وشنو تبدل فيه، وعطا رسالة للشباب وبزاف ديال الحوايج اخرى غادي تمتاشفرها في الفيديو… " "جيني گود.. انترفيو مع الطالب الجامعي الشهير بمول القهوة : التعاطف ديال الناس ومجهودي الشخصي والصدفة هما لي نجحوني"
"اقر القضاء الاسباني عقوبة طرد مغربي مقيم بمنطقة الباسك ومنعه من العودة الى أوروبا لـ 10 سنوات ، بعد أن تم اعتقاله 21 مرة لجرائم عديدة أغلبها عمليات سرقة واعتداءات. وحسب وكالة الانباء الاسبانية “إيفي”، اعتقل المهاجر المغربي لعدة مرات بسبب السطو والضرب والجرح، وكانت معظمها خلال السنة الفارطة في عدة مدن بمنطقة الباسك. واعتبرت محكمة العدل العليا في بلاد الباسك، أن سوابق المهاجر المغربي تشير بوضوح إلى سلوكه الخطير على الامن العام ، و هو ما يبرر أمر الطرد الصادر في حقه من طرف مندوبية الحكومة الاسبانية في بلاد الباسك في دجنبر 2017 ." "القضاء الاسباني قال لمغربي تعتاقل 21 مرة قود لبلادك مابقيناش باغيينك"
"أظهر عدد من السياسيين فمدينة الناظور، اهتمامهم فجأة بالفرق الرياضية لي كتعاني من سنوات من غياب الدعم من بلدية الناظور والمجلس الاقليمي وبقية المجالس المنتخبة. وقبل ايام طالب أحد أعضاء المجلس البلدي بالناظور، بعقد دورة استثنتئية باش يناقش المجلس المشكلة لي كتعاني منها الفرق الرياضية، وعمر هاد الاعضاء ماطالبو بدورة استثنائية لمناقشة المشاكل الحقيقية لي كتعاني منها المدينة. في الوقت لي كيحاول رئيس المجلس البلدي بالناظور رفيق مجعيط يلعب بهاد الملف الرياضي، باش يستاغلو للانتخابات لي جاية، وبهاد الخصوص دار عشا فدارو قبل ايام للفريق كامل ونظم هاد العشا لي حضرو ليه العشرات،  ماتحتارماتش فيه لا اجراءات التباعد ولا منع تنظيم الولائم، ماتحركتش السلطات. وفهاد العشا، عطى الرئيس وعد للفرقة انه غادي يحل ليها مشاكلها، رغم انها كتعيش فهاد المشاكل منذ مدة. وفي ذات السياق تهرب مجعيط ومعاه رئيس المجلس الاقليمي سعيد الرحموني من انهم يهضرو فواحد اللايف ديال ناشط فايسبوكي، بعدما وعدوه قبل انهم غايحضرو اللايف ويجاوبو على اسئلة متتبعي الرياضة. وحسب مصادر كود، فالرحموني ومجعيط خافو انهم يتورطو وتتشوه صورتهم قبيل الانتخابات لأن ماعندهوم باش يجاوبو فهاد الملف لي كيلعبو بيه كل السياسيين هادي سنوات، لذلك فضلوا انهم مايبانوش فاللايف. وتساءلت مصادر محلية، اش هو سر هاد الاهتمام من عدد من السياسيين بالفرق الرياضية، فالوقت لي لمدينة كتعيش واحد الحالة كارثية، وحتى واحد من هاد السياسيين مكيتحرك باش يبدل الوضعية القائمة." "قبيل الانتخابات. ساسة الناظور كيلعبو بورقة الفرق الرياضية باش يستاغلوها انتخابيا"
"الشينوا بداو عملية تجريب طاكسيات بلا شيفور. البداية كانت ب 45 سيارة مجهزة بتكنولوجيا القيادة الذاتية نقل الركاب على طريق تجريبي، في مدينة تشانغشا. وكالة أنباء الصين الجديدة، قالت أن هاد الطوموبيلات المسماة بـ (أبولو روبوتاكسي)، المنتجة بشكل مشترك بين شركة “بايدو”، وشركة “فاو هونغتشي” هي أوتوماتيكية لنقل الركاب قادرة تصوكْ بدون تدخل بشري، ولكن ضمن شروط محددة. المصدر قال مدينة تشانغشا خصصات منطقة وطنية باش تجرب هاد الطاكسيات المتصلة بالذكاء الاصطناعي. الطريق التجريبي غادي يوصل الطول ديالو50 كلم مع التالي ديال 2019، ويتزاد باش يوصل 135 كلم في نص الأول من عام 2020.  " "ها المعقول.. طاكسيات بلا شيفور فالشينوا"
"بعد مطالبته بضرورة عقد اجتماع عاجل مع سعد الدين العثماني، رئيس الحكومة، قال محمد نبيل بنعبد الله، الأمين العام لحزب التقدم والاشتراكية، أن حزبه يعتبر أن المشاركة ديالو فالحكومة عندها علاقة بمشروع إصلاحي سواء مع العثماني او بنكيران او الفاسي او غيرهوم. وزاد الأمين العام لحزب “البي بي إس”، قائلاً: “يلا غادي نواصلو فالحكومة مع العثماني غادي نواصلو على التزامات واضحة عندها علاقة بمشروع الإصلاح ويلا مكايناش هادشي راه معندنا منديرو فالحكومة”. وبخصوص اللقاء اللّي طلبو مع رئيس الحكومة، ختم بنعبد الله تصريحه مع “كود” بالقول: “صحيح غادي يكون لقاء بعد عودة العثماني من نيويورك وغادي نتناقشو على كيفاش كيشوفو المسقبل”." "نبيل بنعبد الله لـ”كود”: يلا مكاينش إلتزامات واضحة معندنا منديرو فالحكومة"
"فدراسة ميدانية ليها حول احتياجات الأشخاص ذوي التنوع الجنسي والجندري بالمغرب، أكدات جمعية الأقليات الجنسية أن أغلب المستجوبين اللي تكلمات معاهم كيعانيو من صعوبات ولوج المجال الطبي، بحكم أن جزء كبير منهم كيعانيو من أمراض منقولة جنسيا، وعلى وجه الخصوص أمراض النساء. المستجوبين ال400 اللي تكلمات معاهم الجمعية وخدات تصريحاتهم، واللي كينتميو لمدن طنجة والرباط ومراكش وأكادير، أكدو بللي كيتضررو بالزام من السلوك التمييزي والعدائي ديال الأطر الطبية معاهم، وهذشي اللي كيولد ليهم صعوبة لولوج مجال الصحة. وحسب الدراسة، اللي خصلات “كود” على نسخة منها، ف19,2 فالمية من المستجوبين ماعندهمش ارتياح مرتبط بالصحة ديالهم بشكل عام، منهم 40 فالمية متحولون، الكوير 33 فالمية، صحاب الجنس الثالث 33 فالمية، والمتحولات 25 فالمية. كذلك كيعانيو المستجوبين بشكل كبير من مشاكل فالعلاقة مع الجنس، بسبب عدم تقبل الشركاء ديالهم العاطفيين وانزعاجهم المرتبط بين الخلط بين الهوية الجنسية والتوجه الجنسي، وهذا كيأثر سلبا على الحياة العاطفية دالمستجوبين وصحتهم النفسية والاجتماعية." "دراسة جمعية الأقليات الجنسية: فالمغرب المثليون والمتحولون كيعانيو التمييز والسلوك العدائي من الأطر الطبية وصعيب يولجو خدمات الصحة"
"الممثلة والمنشطة التلفزية أمال صقر خرجات هاد الصباح ودوات على موضوع العلاقة لي كتجمعها مع الرابور مسلم. أمال أول حاجة بدات بيها هي كتبات فالستوري ديال الكونط انستكرام الخاص بيها: “انا ماشي عاهرة” ودوات على مسارها في التمثيل والتنشيط وامتى بدات وكيفاش كتحتارم الناس، وقالت أن القضية دوا فيها طرف واحد و2 اخرين مازال مقالوش رأيهم.  الممثلة دافعات على مسلم وقالت انه ظريف و20 عام وهو خدام في الفن وصحابو القراب والبعاد كيقولوها فيه زوينة. وأكدات انه عاش معاناة نفسية  دامت 11 العام مع طليقتو نبيلة وبقا ساكت وصابر على قبل ولادو، ومابغاش يشوهها وملي يكبرو ولادو يلقاو باهم داوي على مهم في اليوتوب. صقر قالت انها بعيدة على طلاق مسلم ومراتو، واضافت انه عطاها حقوقها وكثر وما عمرو ضرها وقالت “كل واحد كيدير بأصلو”. كما قالت امال انها عايشة فبلاد كيعطيها الحرية تلبس شنو مابغات والناس السطحيين لي عيبو على مظهرها وسنها قالت لهم: انا فرحانة بالسن ديالي. الباقي فالستوريات: " "أمال صقر خرجات تدافع على راسها وعلى مسلم: أنا ماشي عاهرة وحرة نلبس لي بغيت وفرحانة بالسن ديالي.. ومسلم عاش معاناة نفسية لمدة 11 العام مع طليقتو ودابا ساكت على قبل ولادو -تدوينات"
"ذكر بنك المغرب، اليوم الثلاثاء، في بيان، انه غادي يخلي سعر الفائدة الرئيسي المحدد في 2,25 بالمائة دون تغيير. وخرج هاد البيان من بعد الاجتماع الفصلي الرابع والأخير ديال مجلس البنك المركزي هاد الصبح فالرباط. كما ذكر البيان ان متوسط التضخم يرتقب أن يبلغ 2 بالمائة سنة 2018، بعد 0,7 بالمائة في 2017، على أن يتراجع إلى 1 بالمائة في 2019 و1,2 بالمائة في 2020. واضاف ان نسبة النمو الوطني يرتقب أن تصل إلى 3,3 بالمائة سنة 2018 مقابل 4,1 في 2017، على أن تتراجع إلى 3,1 بالمائة سنة 2019 قبل أن ترتفع إلى 3,6 بالمائة في 2020." "بنك المغرب: قررنا مانقيسوش سعر الفائدة.. وف 2019 متوسط التضخم غادي ينخافض"
"مازال الوضعية الوبائية دفيروس كورونا المستجد فالمغرب كتحسن، وهذشي اللي بينات عليه وزارة الصحة، فتصريحها النصف شهري، فالفترة الممتدة ما بين 4 و17 يناير 2020. بخصوص الوفيات، سجلنا 199 وفاة بالفيروس فالسيمانة ما بين 11 و17 يناير 2020، بانخفاض ديال 22,9 فالمية بالمقارنة مع الأسبوع اللي فات، اللي كنا سجلنا فيه 245 وفاة، كيف أن عدد الوفيات الأسبوعية غادا وكتنقص بشكل تدريجي.  وحتى عدد الإصابات اللي تسجلو هذ الأسبوع الأخير نقصو بشكل كبير، بحيث تسجلات 7139، وهكذا نقص عدد الإصابات بالمقارنة بالأسبوع اللي فات ب23,9 فالمية، وهو الأسبوع اللي كنا سجلنا فيه 9386 إصابة، وحتى عدد الإصابات الأسبوعية غادي وكينقص من شهر 11 دالعام اللي فات.  أما بالنسبة لمعدل الإصابة الأسبوعي لكل 100 ألف نسمة، فحقق انخفاض ل19,5، بينما كان محدد ف25,7 فالأسبوع اللي فات، و48 فالأسبوع اللي قبل منو.  أما عدد المرضى اللي كاينين فأقسام الإنعاش فتزادو فحتى هوما نقصو هذ السيمانة، بحيث بين 11 و17 يناير، نزلو ل1007، بينما السيمانة اللي قبل هاذي كانو 1104، والسيمانة اللي قبل منها 1128، واللي كان اعلى عدد على الإطلاق فسيمانة وحدة.  وبالنسبة لمعدل الإصابة الأسبوعي لكل 100 الف نسمة حسب الأقاليم، تبين أنه انطلاقا من الأسبوع ما بين 28 حتى ل3 يناير، ووصولا للأسبوع الأخير اللي كيتحدد ف11 حتى ل3 يناير، المناطق الخضراء، اللي كتعرف انخفاض فالإصابات لأقل من 20 لكل 100 ألف نسمة، بدات كتتسع كثر وكثر، وتحددات فجميع مناطق المغرب تقريبا باستثناء بعض السواحل الغربية وجزء من جهة سوس ماسة وكَلميم وادنون اللي كتعرف إصابات اكثر من 20 حتى ل50 إصابة لكل 100 ألف نسمة، وكذلك جهات العيون الساقية الحمرا والداخلة واد الذهب وتطوان اللي كتعرف إصابات أكثر من 50 ألف نسمة.  وبخصوص مؤشر توالد الحالات على الصعيد الوطني فنهاية الأسابيع اللي فاتو، فبلغ ف3 يناير 0,80، و10  يناير 0,94، و17 يناير 0,88، وهذا كيعني أنه غادي وكتنخفض.  وبالنسبة لترتيب المغرب عالميا، أكدات وزارة الصحة فنشرتها أن المغرب تراجع ب4 مراكز دوليا من حيث عدد المصابين، وبلغ الرتبة 34، كيف بقا فالرتبة 37 من ناحية الوفيات، وتزاد ب2 رتب من ناحية الكشوفات ووصل للرتبة 37. وعلى المستوى الإفريقي ترتيب المغرب ماتغيرش، بحيث باقي الثاني إفريقيا على مستوى الإصابات والكشوفات، والثالث فعدد الوفيات. " "كَاع المؤشرات تحسنو.. نشرة كورونا نصف الشهرية: المغرب نزل فمرتبة الإصابات عالميا.. وأغلب المناطق فالمنطقة الخضرا"
"سرقة هوليودية ومثيرة تعرض لها مسؤول أمني كبير بمدينة فاس، ويتعلق الأمر بالمراقب العام فؤاد الغلوضي، نائب والي أمن المدينة، الذي يرجح أن يتم تعيينه خلال الأيام المقبلة بإحدى المدن الشمالية. وحسب مصادر خاصة، لـ”كـود”، فإن أحد المشتبه فيهم تمكن من اقتحام فيلا يقطن بها المراقب العام الغلوضي، القريبة جدا من مقر إقامة والي جهة فاس مكناس، والتابعة لوزارة الداخلية، ونجح في سرقة هاتفه النقال، قبل أن يلوذ بالفرار في وقت متأخر من الليل. المهم سي الغلوضي اللّي المعروف عليه معندوش مع التخربيق وكيعرف غير العمل تم العمل كان ناعس وغفلو شفار ودخل عندو من البانكو وخدا ليه الهاتف ديالو وهرب وهاد الواقعة دازت هادي عدة أيام لكن “كود” خدماتها حيتاش عندها لخبار بوحدها." "سرقة هوليودية ضحيتها مسؤول أمني كبير بفاس: ها كيفاش تسلل شفّار محترف للفيلا ديالو"
"الحسين عمونة مدرب المنتخب الوطني المحلي، كيتحدى فيروس كورونا وعيك ل29 لعاب للمشاركة في المعسكر التدريبي، اللي غادي يبدا نهار الاثنين الجاي بمركز محمد السادس لكرة القدم بالمعمورة. اللائحة تميزت بعودة رضا التگناوتي، حارس الوداد البيضاوي، اللي سبق ليه توقف من طرف الجامعة بسبب رفضه يكون رومبلاصو للحارس انس الزنيتي فالماتش ديال الجزائر . اللائحة فيها  6 لاعبين من الوداد، ومثلهم من الرجاء و5 لاعبين من نهضة بركان. وضمت اللائحة رضى التكناوتي، محمد الناهيري، وليد الكرتي، يحيى جبران، بديع أوك، اسماعيل الحداد من الوداد، وآنس الزنيتي، حميد أحداد، سفيان الرحيمي، أيوب نناح، بدر بانون، محمد مكعازي من الرجاء، زهير العروبي، عمر النمساوي، العربي الناجي، زكرياء حدراف، اسماعيل بلمقدم من نهضة بركان. ووجه عموتة الدعوة إلى كل من سفيان البوفتيني، عبد الكريم باعدي، كريم البركاوي من حسنية أكادير، وعبد الله خفيفي واسماعيل خافي من مولودية وجدة، ومحمد أمسيف ورضا الجعدي من الفتح الرباطي، وهشام المجهد من اتحاد طنجة، المهدي قرناص من الدفاع الجديدي، وليد الصبار من أولمبيك أسفي، زكرياء فاتي من يوسفية برشيد، ومحمد علي بامعمر من الجيش الملكي" "عموتة كيتحدى كورونا.. عيط لـ29 لعاب والتگناوتي رجع للمنتخب"
"الباطوار ديال كازا، اللي كتجيريه شركة التنمية المحلية الدار البيضاء للخدمات، قدم عروض للناس اللي بغاو يتهناو من دمايات وتكرفيص عيد الكبير، وبغاو يذبحو هذ العام فالباطوار اللي كاين فسيدي عثمان. فبلاغ صحفي للشركة، صدر اليوم الثلاثاء، وحصلات عليه “كود”، قالت أنها غتوفر للمواطنين خدمات الذبح وإيواء الأضاحي فالاسطبلات المهيئة لهذ الغرض، يوماين قبل العيد، وبحال كل عام الشركة غادي تشرف على إنجاز عملية ذبح الأضحية وفق معايير وشروط السلامة الصحية والجودة المنصوص عليها من طرف الهيئات ذات الصلة. لكن هذ العام غادي توضع مجموعة من الإجراءات الأخرى المتعلقة بالسلامة الصحية للحد من انتشار عدوى فيروس كورونا المستجد. وحدد الباطوار أثمنة هذ الخدمات كما يلي: – خدمة الذبح: 240 درهما مع احتساب الرسوم؛ – خدمة الإيواء: 24 درهما لليلة مع احتساب الرسوم." "للي بغا يذبح بلا دمايات وبلا تكرفيص.. ها الخدمات اللي غيقدم الباطوار دكازا فعيد الكبير.. وها بشحال الذبيحة"
"  من بعد الاحكام لي صدرات البارح الخميس في حق معتقلي حراك جرادة، صبحات اليوم واحد الدعوة دايرة على الفايسبوك للناس ديال جرادة للرد على الاحكام. صفحات فايسبوكية ونشطاء جرادة دارو حملة لرفع الاعلام السوداء فوق السطوحة ديال الديور، كإعلان حداد على إثر الاحكام لي تراحت بين عامين وأربع سنوات دالحبس. " "ردا على الاحكام لي وصلات لستين عام.. جرادة غاتلبس لكحل"
"قال مصطفى الخلفي الناطق الرسمي باسم الحكومة، بأن الحكومة تتبع أحداث جرادة وهاز الهم ليها بحالها بحال كاع المناطق. وأكد الخلفي في الندوة الصحفية لي دارت بعد مجلس الحكومة اليوم الخميس بالرباط،
أن الحكومة سبق منحت رخص في إطار تثمين الإمكانيات المعدنية بمنطقة جرادة، من بعد متسدو المناجم كثر من 15 السنة.
و أن وزارة الطاقة والمعادن تتوجد خريطة جيولوجية بالمنطقة باش يعطيو 58 رخصة في هذا الإطار. وقال الخلفي أن بعثة من وزارة الطاقة والمعادن مشات للمنطقة باش يكتشفو الإمكانيات المعدنية لب كثيرة في جرادة، وأكد ان رئيس الحكومة تيتابع هذا الموضوع مع كاع الوزارات المعنية بالملف. وأضاف أن الإحتجاج حق مشروع من الناحية الدستورية وتقليد متجدر فالمغربو تيقول أيضا أن الحكومة ما سداش ودنيها على الاحتجاجات وأنها تدير مجهود كبير لتحسين الوضع الاجتماعي بالمغرب من بينها إطلاق أكبر عملية التشغيل في القطاع العام عبر التوظيف والتعاقد." "الخلفي: العثماني متبع أحداث جرادة وتينسق مع الوزارات المعنية، والإحتجاج حق مشروع."
"الرابور ولد لگناوي واحد من مغني “عاش الشعب” اللي محيحة فاليوتوب تقررت متابعتو فحالة اعتقال. دابا راه فحبس العرجات ضواحي الرباط وقد حددت اولى جلسات محاكمتو يوم 14 نونبر الجاري دابا الامن كيقول باللي كانت مذكرات بحث عليه فقضايا وان هاد الشي ما عندو علاقة بالاغنية. وقد وجهت اليه تهمتي سب موظفين واهانة هيئة منظمة الاغنية وصلات لاكثر من 6 مليون مشاهد فمدة قصيرة. الرابورات انقاسمو على مغني هاد الاغنية. فعلي الصاميد دافع على لزعر ولگناوي وقال باللي كيمثلو وكيمثل كاع المغنين وكاع لمغاربة٬ فالمقابل ضرب بزاف ولد الگرية." "مغني “عاش الشعب” لگناوي فحبس العرجات وها تاريخ اولى جلسات محاكمتو ومغنون ضامنو عليه"
"اعتمدت وكالة الإستخبارات الأمريكية CIA خريطة المملكة المغربية كاملة على موقعها الرسمي، وبشكل يشمل الأقاليم الجنوبية في سياق تجسيد المؤسسات الحكومية الأمريكية لقرار الإعتراف بمغربية الصحراء. وتُظهر الخريطة التي إعتمدتها وكالة الإستخبارات الأمريكية المجال الترابي المغربي كاملا دون إجتزاءه كما كان عليه الحال قبل قرار الولايات المتحدة الأمريكية القاضي بالإعتراف بمغربية الصحراء الموقع من طرف الرئيس الامريكي دونالد ترامب، في 10 دجنبر الماضي. وخلال البحث الذي أجرته “گود” بالموقع الرسمي لوكالة الإستخبارات الأمريكية عن الصحراء الغربية، تظهر في السياق ذاته خريطة أخرى مجتزأة للنفوذ الترابي للمملكة المغربية متضمنة خريطة للأقاليم الصحراوية بشكل معزول عن المغرب، وهو الشيء الذي يثير بعض التساؤلات حول ما إذا كان ذلك “سهوا” فقط من طرف القائمين على الموقع أم أن في الأمر “ازدواجية مقصودة”؟ " "واش “سي آي إي” كدّير القوالب؟.. ولا غير نسات مابدلاتش الخريطات لّي فموقعها؟..اعتمدات خريطة مكمولة دالمغرب واخرى خلاتها مقسومة – تصاور"
"قدرات زرافة شجاعة فمحمية “كلاسيري” الخاصة بجنوب إفريقيا، أنها تفلت من الموت ووتغلب على آلامها بعد صراعها مع 6 ديال اللبؤات كانو بغاو يصيدوها،فصراع استمر لأكثر من 4 ساعات. وكانت ستة ديال لبؤات تربصو بالزرافة فالمحمية باش يصيدوها، وخلاوها حتى بدات كتأكل وهنا هجمو عليها ، وفقفزو عليها جوجات فوق ظهرها ، بينما هاجمت بقية اللبؤات الأطراف الخلفية ديالها باش يتمكنو منها، لكن وحدة من الجوجات لي فوقها طاحت وبقات وحدة معلقة برقبتها شي 2 دقايق عاد طاحت تاهيا ، حسب ما أفادت “ديلي ميل” .
وبقاو اللبؤات كيهاجمو الزرافة الوحيدة لقرابة 4 ديال الساعات، وجرحوها من الأطراف ، لكنها مع ذلك بقات شادة فراسها حتى قدرات تفلت منهم وتعيش . " "صراع بين زرافة و6 ديال اللبؤات جيعانات إستمر ل4 دالسوايع – فيديو"
"حنا ف”كود” كنا اول جريدة هدرات على كيفاش وزير الخارجية والتعاون ناصر بوريطة دخل بنتو اللي كتقرا فالنكليز فالوقت اللي العشرات من لمغاربة اللي عايشين هنا حصلو برا. شي كان عند ولادو شي كان يقضي غراض شي كان يداوى شي كان سياحة. يعني مشاو على ايام قليلة صدقو محبوسين ودولتهم رفضات دخلهم بحال كيفما دارت دول كثيرة. واش القضية كانت بيد وزير الخارجية؟ ابدا كانت متدخلة فيها الامني والعسكري والسياسي. وزير الخارجية والتعاون دار اخطاء ولكن ماشي فتدبير هاد الشي بل فتسويقو اعلاميا. فضيحة خروج الوزارة بامر منو فانستاگرام تعطيكم صورة على طريقتو كيف دايرة. حسب ما كيوصل لقنصليات المغرب فالعالم كاين قرابة  18 الف واحد حاصل برا. طبعا كاين فرق بين واحد يجي عندك للقنصلية ويقول ليك راني حاصل وبين العدد الحقيقي ديال لمغاربة اللي حصلو بالفعل وسافرو فاخر فبراير او بداية مارس وتسدات عليهم الحدود. واخا كلشي من حقو يرجع لبلادو واخا يكون حارگ ايلى بغى يدخل خاصو يدخل. اوربا راها دخلات ناسها اللي عندهم الاقامة. اللي بغى يدخل يدخلوه. هاد قضية اوربا كتفسر علاش الدولة ناضت حتى الدقيقة تسعين باش دخل مواطنيها. شفنا اسبانيا كتقرر رسميا انها دخل لمغاربة اللي عندهم الجنسية الاسبانية وحتى صحاب لوراق. غادية تكون رحلة من الدار البيضاء لمدريد السيمانا الجاية. بلجيكا وهولندا شوهونا وقالو باللي المغرب اللي رفض يخلي البلاجكة من اصل مغربي يرجعو. حتى فاسبانيا وقع نفس الشي. واخا لمغاربة كيقولو اللا راه لخراين اللي ما قبلو الا ديولهم دوريجين. فالاخير حنا اللي شوههنا. دابا علاش المغرب ما بغاش يدخل ناسو. هادا سؤال كيبان غبي بصاح. الدولة كتروج راها كتفكر فالاجراءات. كذوب والزعيت علي الشعب. وا بنادم واش كاين 200 مغربي حاصل بسبتة وما قدروش يدخلو لبلادهم اش من لوجيستيك اش من استعداد اش من تخربيق. كار يجيبهم من باب سبتة لشي اوطيل فريستينكا ومارين اسمير وسالى الفيلم. دابا التسويق باللي بوريطة هو اصل الداء فهاد الفيلم اهانة للمغاربة اهانة لذكاءنا. الدولة هي المسؤولة والخارجية تحطات فورطة كبيرة باش ما خلاوهاش تتحرك ولا تتصرف. واحد الوقت كان مفهوم. خفنا من العدوى ولكن من بعد كان خاص هادو يدخلو كلهم. يدخلو حسب الاولويات ولو على مراحل. دابا مع رمضان القضية غادية تزيد تتازم. غدا نشوفو وزير الخارجية والتعاون اش غادي يقول فالبرلمان. اكيد غادي يعلن على بداية العودة. كنعرفو خروب بلادنا. حتى كتشد الازمة غادية كتنفارج. وما خاصش شي حد يكون بطل فهاد الفيلم. كلشي مسؤول على اللي وقع للمغاربة اللي حصلو برا" "حنا ما عندناش مع بورطة ولكن باراكا ما ضحكو علينا. راه قرار ما يدخلوش لمغاربة ما عمرو كان بيدو ودابا باش الشوهة كبرات ما خاصوش يتحمل بوحدو المسؤولية هادي قرارات سيادية "
"نايضة روينة وجدل كبير بسبب البرنامج ديال الأطفال لي كيقدمو الكوميدي إيكو على القناة الثانية، والاسئلة لي كيحطها اعتبروها الناس تطفل على مجال الأطفال، وقالو ان البرنماج كيضر التربية الاجتماعية من خلال قناة كتدخل لگاع لمغاربة. وبالإضافة للروينة لي نايضة على مواقع التواصل الاجتماعي، قرر منتدى الطفولة يراسل الهاكا بسبب البرنامج، وقال أنه لا يرقى للمشاهد الناشئ. إيكو مازال مادار حتى رد فعل، وحتى دوزيم ماخرجات حتى بلاغ على هادشي." "إيكو منوض الروينة ببرنامج ديال الأطفال على دوزيم.. والقضية وصلات للهاكة"
"علمت “كَود سبور” أنه تم اليوم الخميس، بمدينة جدة بالمملكة العربية السعودية، انتخاب فوزي لقجع رئيس الجامعة الملكية المغربية لكرة القدم بالتزكية عضوا بمجلس الإتحاد العربي لكرة القدم (اللجنة التنفيذية). وجاء انتخاب لقجع خلال الجمعية العمومية التي شهدت أيضا إعادة انتخاب الأمير عبد العزيز بن تركي الفيصل رئيسا للإتحاد العربي لكرة القدم بالتزكية." "انتخاب فوزي لقجع عضوا بمجلس الإتحاد العربي لكرة القدم"
"ساعات قليلة من إعلان وزارة الداخلية عن إغلاق كل منافذ عاصمة البوغاز طنجة وفرض الحجر الصحي على مختلف أحياء المدينة بسبب ظهور بؤر جديدة لـ”كورونا” فيروس، أعلن مصدر من السلطات المحلية لـ”كود”، أنه تقرر التراجع عن كل القرارات السابقة. وكشف المصدر نفسه لـ”كود”، أن السلطات المحلية التابعة لولاية جهة طنجة تطوان الحسيمة، قررت مواصلة فقط إغلاق جميع المحلات الواقعة فوق النفوذ الترابي لمنطقة “بني مكادة”، مشيرا إلى أن باقي مناطق المدينة غادي تبقا المقاهي والأنشطة التجارية خدامة حتى لـ12 ديال الليل. وشدد المصدر على أن السلطات المحلية بطنجة قررت الآن إغلاق أحياء العوامة وطنجة البالية ومغوغة والمرس اشناذ، داعيا جميع المواطنين القاطنين بهاد الأحياء إلى احترام التدابير والإجراءات الاحترازية التي فرضتها السلطات المختصة لمواجهة تفشي “كورونا”." "سلطات طنجة تراجعات عن قرار الداخلية حول إغلاق منافذ عاصمة البوغاز وسدات غير حي بني مكادة"
"أعلنت وزارة التربية الوطنية، والمبادرة الوطنية للتنمية البشرية والمؤسسة المغربية للنهوض بالتعليم الأولي أنه قد تم الشروع ابتداء من يومه الاثنين 20 أبريل 2020، وبشكل يومي، في بث حصص مصورة تهم التعليم الأولي، على القناة التلفزية الرابعة “الثقافية” تحت اسم “أطفالنا” وذلك من الساعة الواحدة إلى الساعة الثانية زوالا. هاد الحصص اللّي كيساهم في تنشيطها متخصصون في التعليم الأولي، غادي تخصص شكل فقرات تربوية وترفيهية من شأنها ضمان الاستمرارية البيداغوجية لدى هذه الفئة من الأطفال وكذا الترويح عنهم في ظل الحجر الصحي.  " "التعليم الأولي بدات فيه حصص مصورة على قناة الرابعة الثقافية"
"لي بغا يمرض ويشد فراسو يتبع الممثلين في الانترنت. الفن غادي في الخسران، والطمع ولا كيعمي العينين، وهادشي غادي وكيكحال وكَاعما كيبشر بالخير. البارح طاشمة ديال المغنيين والفكاهيين وشي وحدين مامعروفينش گاع شدو طيارة من كازا تال أكادير، علاش؟ باش يحضرو افتتاح ديال مطعم. أواه زعما الفنانين بحال عمر لطفي ومراتو فراح الفاسي وهيثم مفتاح وأحلام زعيمي والراقصة نور، وشي وحدين آخرين عماهم طمع، ودايرين الضحك في راسهم في الانستگرام، على ود ريسطو؟. دابة سؤال مباشر ونيشان، واش نتوما ممثلين وفنانين ولا انفليونسور؟ وليتو تستغلو عدد المتابعين باش تمشيو تاكلو جوج دغمات وتصوروهم البنادم وتقولو ليهم آجيو عندهم المالكة بنينة. طاح البق عليكم، وطاج البق على بنادم لي تابعكم. حشومة كاع تبهدلو براسكم وباسمكم بهاد طريقة لي كتجيب البكية كثر من ضحك. امتى تشاركو شي حاجة مفيدة وزوينة. شي حاجة عندها علاقة بالفن وتمثيل والضحك لي كتديرو. را حشومة كاع ديرو هاد الحالة. عيب أتريكة الحوت وريزويتر." "الفن غادي في الخسران والطمع كيعمي العينين.. گالك ممثلين ولاو “أنفليونسور” فالانترنت.. وا راكم طيحتو دل!"
"تداولت مواقع اخبارية إيطالية مؤخرا تفاصيل قصة مؤثرة بطلها مهاجر مغربي يعيش حالة تشرد بشوارع مدينة ميلانو وتقهر بالبرد والصقيع وحالة الفقر التي يعاني منها. هاذ المهاجر المغربي اختار فبركة جريمة سرقة محل تجاري باش يتشد و يدخل للحبس، على الأقل غادي يدخل للدفا ويدوش بحال الناس حسب تصريح منسوب إليه. وحسب التقارير ذاتها، اختار المهاجر سرقة محل باستعمال سكين مزيف دون شفرة وطلب من مسيرة المحل التجاري مسايرته في سرقته الوهمية أمام كاميرا المراقبة وطلب منها الفلوس اللي فلاكيس. هاذ السيناريو شد ليه وجاو البوليس وحكا ليهم علاش دار هاذ الشي. في الأخير حقق الحلم ديالو ودخل الحبس لأن المحققين اعتبروا ما قام به شروعا في جريمة سرقة.  " "قهرو السميقلي فشوارع ميلانو وبغا بلاصة فين يتكمش ويدوش بحال الناس. مهاجر مغربي فبرك جريمة سرقة فالطاليان غير باش يدخل للحبس ومايبقاش فالزنقة"
"مصري كيبيع ويشري باليدن سميتو مبروك عطية، حذر الناس وقال ان الاستخدام السيئ لمواقع التواصل الاجتماعي خاصة “فيسبوك”، كيتسبب في كثير من حالات الطلاق. مبروك عطية، قال في برنامج “يحدث في مصر”، أن الأصل هو الراجل ومراتو يگلسو مع بعضياتهم باش يستمتعو ماشي كل واحد گالس شاد التلفون فيديه. وتابع: “في الليل الراجل خاص يعنق مراتو ويعيشو الحب ماشي كل واحد كيشوف شنو واقع في فايسبوك”. وأكد عطية، أن الزوج أو الزوجة إلا شي واحد فيهم شد فايسبوك من بعد العشا فهادشي يعتبر إثم، حيت زعما كيدير خلل في الحياة بيناتهم." "مصري كيبيع ويشيري فالدين: فايسبوك من مورا العشا إثم.. والراجل خاص يعنق مراتو فالليل عوض يشد التليفون"
"لبارح كان عرس عمر ولد الفنان العراقي كاظم الساهر والطبيبة المغربية نورا الدخش في فندق سوفيتيل في الرباط، وحضرو فهاد العرس العائلة والصحاب المقربين وبعض الفنانين من بينهم أسماء المنور.    وواخا التصوير كان ممنوع في العرس، خرجو صور وفيديوهات وانتاشرو بشكل واسع عبر مواقع التواصل الاجتماعي.   " "بالفيديو. ها كيداز عرس ولد كاظم الساهر ومراتو الطبيبة المغربية من تيزنيت"
"لأول مرة شارك الممثل المغربي، رفيق بوبكر تصويرة ديالو مع خواتاتو على حسابو في أنستكَرام، ولكن بطريقة مختلفة هاد المرة. رفيق بوبكر اختار يحط صور خواتاتو بجوج ويعلق عليها بـ”خواتاتي الجميلات”، ولكن في نفس الوقت حجب التعاليق على الصورة. السبب لي خلا بوبكر يحجب التعاليق هو كمية السب لي كيتلاقاها على المنشورات لي كيحط في حسابو من المتخلفين لي كيتسناوه في الدورة. " "خو البنات.. رفيق بوبكر نشر تصاورو مع خواتاتو لأول مرة"
"ربحات الأوروغواي منتخب روسيا بنتجية 3 -0 ، فالماتش لي جمع المنتخبين ب “سامارا” فالجولة الثالثة والأخيرة من الدور الأول لمونديال 2018  بروسيا.  وسجل أهداف اللقاء للمنتخب الأوروغواياني كل من “لويس سواريز ” فالدقيقة 10، وسجل الثاني اللاعب الروسي “دينيس تشيريتشيف” فالدقيقة 23 عن طريق خطأ فمرماه ، وسجل الثالث المهاجم “أدينسون كافاني”  فالدقيقة 90." "الأوروغواي ربحات البلد المضيف روسيا وحيداتها من صدارة المجموعة"
"علمت گود من مصادر، انه كاينة بؤرة مهنية ديال فيروس كورونا المستجد في طاقم تصوير مسلسل جديد من إخراج جهان بحار، ولاعبة فيه البطولة الممثلة مجدولين الإدريسي ورفيق بوبكر. طاقم العمل الجديد تصابو منهم 4 بالفيروس، منهم المخرجة بحار، والمسؤولة على الملابس، والمصور، وهادشي دار الرعب وسط الطاقم واضطروا يوقفوا التصوير. طاقم العمل طبعا، دارو التيست ديال كورونا، لتفادي عدد أكبر من الإصابات، وفي نفس الوقت، تم توقيف التصوير، وخضعو المصابون لحجر صحي." "بؤرة مهنية د كورونا وسط طاقم العمل الجديد ديال مجدولين الإدريسي"
"الرجاء البيضاوي بدا كيستعد للماتش، لي غادي يجمعو بالنصر الليبي نهار السبت جاي بملعب مركب محمد الخامس فالدار البيضاء، ضمن إياب الدور التمهيدي لعصبة أبطال إفريقيا. إدارة الرجا حطات لبيي للبيع هاد الصباح فمركب محمد الخامس ومركب الفريق فالوازيس، وحدات الثمن في 50 درهم للمدرجات العادية و100 درهم للمدرجات المغطاة و300 درهم للمنصة الشرفية. لكن كاين لي عندهم ليكارت ديال لابونمو، ولي يمكن يدخلو بها الماتش. الرجاء البيضاوي كيراهن على حضور جمهور كبير باش يوقف فجنبو فهاد الماتش ويدوز لدوزيام تور، واخا ربح الماتش ديال لالي بثلاثة لواحد. باتريس كارتيرون عوال يدخل گاع اللعابة الأساسيين، باش ما يتصيدش هاد المرة، واخا الماتش كايبان ساهل للرجاء، بعد فوزه المريح في مباراة الذهاب، لي كان فمصر." "50 درهم لي بغا يتفرج فالماتش ديال الرجا والنصر الليبي و300 درهم للمنصة"
"وأخيرا أسدلت المحكمة الابتدائية اليوم الإثنين ديال سطات الستار على القضية اللي كانت دارت ضجة كبيرة على مواقع التواصل الاحتماعي، وكتعلق بواحد الفيديو كيبان فيه دركي كيصورو شي حد بدون الموافقة ديالو وكالس كيشهر بيه. وقضت المحكمة بحبس مصور داك الفيديو بخمسة أشهر حبسا نافذة وغرامة مالية وصلات لخمسة آلف درهم. هاد الأخير توبع من أجل “إهانة موظفين عموميين أثناء قيامهم بوظائفهم توزيع نركيبة مكونة من أقالو شخص وصورته دون موافقته بواسطة الأنظمة المعلوماتية قصد التشهير به”" "ها شحال ديال الحبس اعطاو للي صوّر جدارمي ف سطات"
"رئيس الوزراء الإسباني الجديد، “بيدرو سانشيز” غادي يجي للمغرب في الأيام المقبلة، وغادي تكون المملكة أول زيارة خارجية ديالو بعد تنصيبه على رأس الحكومة، خلفا ل”ماريانو راخوي”. وذكرت صحيفة “لو إسبانيول” أن سانشيز غادي يجي للمغرب مباشرة بعدما يتسالا شهر رمضان،  واضافت أنه حريص على الحفاظ على التقليد القاضي بأن يكون المغرب أول بلد كايزوروه رؤساء الحكومة بعد تسلمهم السلطة. وأكدت الصحيفة أن التنسيق جاري بين الرباط ومدريد للإعداد لهذه الزيارة." "رئيس الوزراء الإسباني الجديد “بيدرو سانشيز” ختار المغرب كأول وجهة خارجية ليه"
"حرب وصراعات بين وزارة الداخلية ووزارة الصحة بانت نتائجها في تدبير أزمة كورونا، حيث شهد اجتماع مخصص للدخول المدرسي في اقليم بركان، مشاداة كلامية و”قطع ليا نقطع ليك” بين ممثل الداخلية عامل الاقليم، ومندوب وزارة الصحة. مصادر حضرت الاجتماع قالت بأن العامل انتقد بشدة تدبير وزارة الصحة لأزمة كورونا في الاقليم، وقال بأن “التدبير كارثي وبلي الوزارة مدارت والو فهاد الاقليم”. ومن غير هادشي، فاش ناض مندوب الصحة يرد عليه ويدافع على وزارة الصحة، قاليه العامل خرج عليا من هاد الاجتماع.
هاد الرواية اكدتها مصادر مقربة من الطرفين. بل اكثر من ذلك، أكد عبد القادر بنطه، المندوب الاقليمي لوزارة الصحة باقليم بركان، في اتصال مع “كود”، صحة هذه المشاداة. واوضح بنطه ل”كود”، أنه “مع الظرفية ديال كوفيد درنا اجتماع كيفاش نديرو ف الاقليم في اطار مقاربة تشاركية، نتعاملو مع الدخول المدرسي، لكن تحول الاجتماع لقطاع الصحة الى اهانة للقطاع ولي”. وتابع بالقول :”العامل كيقول قطاع ضعيف وناس كتسنا التيست ومكاين والو”. لكن شنو سبب هاد الهجوم؟، يقول بنطه :”هادي مدة فاش كانت بدات كوفيد وقع مشكل ومسألة بسيطة عليها مكانش كيعيطلي ف الاجتماعات لي تايكونو بفيديو كونفيرونس وهاد المرة رسلي استدعاء شخصيا بحضور مجتمع المدني ورؤساء الجماعات والمسؤولين الامنيين”. هاد المسألة وفق المسؤول الصحي، هي “انه كان فاش كانت هنا الفرقة العسكرية اتفق العامل مع كولونيل وجابو سكانيز لمستشفى السعيدية وفاش جا سكانير تفاجأت حيث ملي قلبتو لقيتو ماشي جديد وطلبت وريقات معطاونيش ومبغيتش نوقع عليه”. وتابع :”فاش مبغيتش نوقع على وثيقة استقبال هاد السكانير، وبحضور جميع المصالح وبدا كيغوت باش نوقع استقبال هاد سكانير لي قديم ثمن ديالو كيفوق الثمن السكانير جديد”. وشدد المتحدث أن “هاد السكانير ناقص وقلت ليهم كنرفض هاد السكانير، لذلك تحملت المسؤولية وعلمت الوزارة حيث هاد سكانير سبق لو خدم من 2007 خدام تال 2017 وتعاود تقاد باش ناخدوه رفضت”. واضاف بنطه ل”كود” :”السكانير مكتشريهش الدولة ف بون اوكازيون وخرجت من الاجتماع وقفت هاد لانسطالاسيون ديال سكانير ومن بعد الوزارة رسلت سكانير جديد بلاصت سكانير قديم حيث سكانير حاجة خطيرة”.
وتابع :”ميمكنش نوقع على الخردة ومن بعد نتحاسب وعلمت الوزارة”. واوضح المتحدث انه :”الزربة باش يجيبو سكانير حيث تعطلو علينا سكانيرات جاجايين من مريكان وصلو دبي ديك الساعة وفاش زربو وجابو سكانير قديم وانا رفضت وغوت عليا”. وبالعودة للاجتماع اليوم قال المندوب ل”كود” يك وفهاد الاجتماع لي وقع اليوم ف صباح عيطلي وكان عرض على التعليم وفاش وصلو للتحاليل ديال الاساتذة بدا العامل كينتقد فالوزارة نتوما مدايرينش وو رغم اننا حنا الاولين في طريقة تدبير كوفيد على مستوى السعيدية “. وتابع :” قالي العامل نتا غادي تسكت وانا غادي نهضر وقالي خرج عليا وقلت ليه واش كتعامل معايا كشخص ولا كمؤسسة قالي الى مخرجتش نتا انا نخرج وانا منخرجش وقلت ليه كل واحد يتحمل المسؤولية وهو خرج وترفع الاجتماع”." "نايضا بين الداخلية والصحة.. عامل بركان لمندوب الصحة فاجتماع هاد الصباح: خرج عليا وقطاعكم ضعيف ومكاديرو والو..والمندوب لـ”كود”: رفضت نخرج والسبب قديم حيث رفضت نوقع على وثيقة استقبال جهاز سكانير قديم جابو العامل لسبيطار السعيدية"
"اهتزت الجماعة القروية تودغى العليا، التابعة ترابيا لإقليم تنغير، خلال الساعات الأولى من صباح اليوم الثلاثاء، على وقع فاجعة انتحار سيدة في الثلاثينات من عمرها، حيث عثر عليها جثة هامدة بداخل منزلها العائلي. وحسب مصادر مطلعة، لـ”كود”، فإن الضحية وهي أم لثلاثة أبناء أقدمت على الانتحار عن طريق شنق نفسها بداخل غرفة نومها، مشيرة إلى أن هذه الأخيرة كانت تُعاني قيد حياتها من اضطرابات نفسية، سيما أن زوجها يقيم خارج أرض الوطن منذ مدة." "ثلاثينية شنقات راسها نهار واحد قبل العيد لكبير وخلات مورها 3 ديال دراري"
"الممثلة المريكانية جيسيكا شاستين غادي تجي للمغرب في فبراير من العام الجاي 2020، باش تبدا تصوير الفيلم الجديد ديالها “355”.  الممثلة الامريكية  اللي سبق ليها وزارت المغرب فاش تم تكريمها في مهرجان السينما العالمي بمراكش في 2011، غادي تشارك بطولة الفيلم الجديد اللي هو فيلم تجسس مع الكينية- الميكسيكية لوبيتا نيوگو والاسبانية بينيلوبي كروز والالمانية ديان كروگر واخرين. وحسب موقع ويكيبيديا، التورناج بدا هاد العام، والفيلم غادي يخرج في 15 يناير 2021 في السنيمات.    " "الممثلة العالمية جيسيكا شاستين جاية للمغرب تصور فيلم جديد"
"طالبت محامية إسبانية بمدينة مليلية المحتلة، مكتب المدعي العام بفتح تحقيق في الحالة المزرية التي يعيش فيها القاصرون المغاربة الذين ولجوا الثغر المحتل للهجرة إلى أوروبا. وطالبت اكارمين فلوريس، من مكتب المدعي العام فتح تحقيق في حالة الاكتظاظ، ونقص الماء والغذاء في مراكز الإيواء. وإشتكت السلطات في مدينة مليلية المحتلة، إرتفاع عدد القاصرين بالمدينة السليبة، كما سبق لرئيس الحكومة المحلية أن طالب من المواطنين عدم مدهم بالأكل والفراش." "محامية تطالب النيابة العامة فمليلية بالتحقيق في ما يعيشه القاصرين المغاربة بالثغر المحتل"
"من نهار بدات كورونا وانا المرات لي خرجت فيهم خارج المدينة لي مستقرة فيها تعد على رؤوس الاصابع و كان خاصني نطلب الرخصة و نمشي للباشاوية و ندي الوراق و نساين الباشا يجي و يسني الرخصة و عاد نسافر ! الشيء لي خلاني نتفادى التنقلات لي ماشي ضروريين ! و هادي حاجة مزيانة طبعا فهاد  الظرفية ديال كورونا لي قوة التنقلات فيها كاتجيب غير العدوى و المصائب! و لكن فنفس الوقت بزاف ديال الناس لي كانعرف سافرو و تساراو و دوزو العطلة و مشاو عند حبابهم و صحابهم واخا كورونا و فاش كانسولهم ” واش عندكم رخصة التنقل ؟” كأي مواطنة كاتفرج فاخبار الظهيرة و كاتيق بيهم كايشوفو فيا واحد الشوفة ديال شوف هاد الهبيلة شوف ! اشمن رخصة تنقل آ لالة ؟ سيري للمحطة و طلعي فالكار و لا الطاكسي و مايدوي معاك تاواحد ! و داكشي لي كان مشيت سولت فالمحطة و الطاكسي و لقيت بلي ماخاصني لاورقة لا ستة حمص ! خاصني غا فلوس المركوب و هانا من غدا نصبح كانتشمش تانا فأگادير و لا كانكور الثلج فعين اللوح ! يعني بالعربية تاعرابت السفر بالطوموبيل ديالك بوحدك او مع شي واحد من عائلتك و عارفين بعضياتكم مافيكمش كورونا خاصك ليه الرخصة و تقدر تخلص الذعيرة لاماكانتش عندك في حين تقدر تسافر بلا رخصة وسط كار فيه ثلاتين واحد كلها منين جاي و كاين احتمال كبير تنتاقل العدوى بيناتكم ! هاد العشوائية فتطبيق القوانين هي لي كاتخلي عباد الله ماعمرهم يتيقو  فالقانون فالبلاد و يخضعو ليه ! بنادم كاتهضر معاه كايقولك بتهكم ” وايلي المغرب هذا ” ” غا سيري نتي و زهرك ” ” ماتخافيش نتي بنت غايخليوك دوزي هانية ” ” آشمن رخصة الله يهديك” ! و المشكل الكبير فهاد القضية انه دوك الناس لي كايخضعو للقانون و كايطبقوه راه كايتيقو بالدولة و كايبقاو فديورهم و هادوك لي ماعمرهم غيطبقوه كايلقاو تخريجة و كايضبرو على راسهم و كايديرو داكشي لي بغاو ! و هاكا كاتنتاقل العدوى و ماعمر داك الهدف ديال السيطرة على الفيروس ماغادي يكون و كلشي “بارا زهر” واش حنا فدولة و لا لعابين اللوطو ؟" "العشوائية عاين باين ! لا سافرتي فطوموبيلتك فكورونا خاصك رخصة التنقل و ماهي و ما لونها و يقدرو يشدوك الجادارمية و لا البوليس و يسخسخوك لاماكانتش عندك و فنفس الوقت تقدر تمشي فالكار و لا فالطاكسي و هانية مايدوي معاك حد!"
"حصلت “كود” على معطيات جديدة حول العملية الكبيرة اللّي دارتها عناصر من المديرية العامة لمراقبة التراب الوطني المعروفة اختصارا بـ”الديستي”، بعدما نجحت في إجهاض عملية تهريب كبيرة للمخدرات بمنطقة “المهاية” ضواحي فاس. ووفق ما كشفت عنه مصادر “كود”، فإن عناصر شابة من “الديستي” مشهود لها بالكفاءة كانت خدامة هادي وقت على العملية بشكل دقيق واحترافي، مشيرة إلى أن هاد العملية كانت فيها تتبع ورصد دقيق باش تنجح. وعن الوجهة اللّي كانت غادية ليها الكميات المحجوزة للمخدرات، والتي وصلت إلى طنين و200 كيلو ديال لحشيش، كشف مصدر “كود” أنها كانت غادي تمشي للخارج، وتحديدا لشي دولة أرووبية، وعناصر الشبكة وصلات لمراحل متقدمة من عملياتها الإجرامية لكن مجهودات الأجهزة الأمنية ضربات ليهوم كولشي فالزيرو. وعلاقة بذلك، علمت “كود”، أن المصلحة الولائية للشرطة القضائية بمدينة فاس، ينتظر أن تحيل يوم غد الأحد الموقوفين في إطار هاد القضية على أنظار النيابة العامة المختصة، والتي أمرت بتعميق البحث مع المتهمين الموضوعين تحت تدبير الحراسة النظرية. المحققين فهاد العملية لكبيرة ركزو فالأبحاث التمهيدية على الامتدادات والارتباطات المحتملة بهاد القضية على الصعيدين الوطني والدولي، وذلك بهدف توقيف كل المساهمين والمشاركين مع هاد الشبكة اللّي طاحت بعد مجهودات كبيرة لعناصر من “الديستي”. وكانت المصلحة الولائية للشرطة القضائية بمدينة فاس قد حجزت طنين و200 كيلوغرام من مخدر الشيرا بضيعة فلاحية بمنطقة المهاية، وأوقفت شخصين أحدهما هو حارس الضيعة، بينما الشخص الثاني يشتبه في كونه المتورط الرئيسي في عملية التهريب، والذي ثم العثور بحوزته على مبلغ مالي مهم يشتبه في كونه من عائدات هذا النشاط الإجرامي." "“كود” جابت تفاصيل الضربة اللّي دارت “الديستي” دفاس بعد حجز 2 طن و200 كيلو ديال لحشيش"
"علمت “كود”، أن الغرفة الجنحية التلبسية  بالمحكمة الابتدائية بفاس أجلت، الخميس الماضي، محاكمة موظف شرطي يعمل بمصالح الفرقة السياحية، الى 16 غشت الجاري، بعدما تم توقيفه متلبسا بحيازة مبلغ مالي تم استنساخ أوراقه النقدية من طرف المشتكي، كما تم العثور على كمية من المخدرات داخل سيارته بعد إخضاعها لتفتيش دقيق. وتم اعتقال الشرطي من طرف فرقة الشرطة القضائية التي توصلت بتعليمات من النيابة العامة، من أجل التنسيق مع المشتكي الذي يعمل مرشدا سياحيا غير مرخص له، وساومه الموقوف على دفع 300 درهم في مقابل غض الطرف عن نشاطه غير القانوني بأزقة المدينة العتيقة." "البوليسي لي حصل شاد رشوة ففاس لقاو عندو حتى لحشيش في الطوموبيل ديالو"
"تقدم رشيد بوزيدي، المدير الجهوي لوزارة الثقافة بجهة فاس مكناس، أمس الإثنين، بطلب لوزير الثقافة والشباب والرياضة “قطاع الثقافة”، يلتمس من خلاله بإعفائه من مهامه دون أن يشرح الأسباب الحقيقية التي تقف وراء هذا الطلب. واكتفى المدير الجهوي لوزارة الثقافة بجهة فاس مكناس بتبرير أسباب تقديم استقالته، تتوفر “كود” على نسخة منها، بداعي وجود ظروف خاصة، غير أن مصدر مقرب منه أوضح أن أسباب إقراره التخلي عن منصبه جاء كتعبير احتجاجي منه على المدير الإقليمي بالنيابة لوزارة الثقافة بمكناس الذي دخل معه في صراعات مفتوحة. وأكد المصدر لـ”كود”، قائلاً: “السيد هاد اكثر من عام ونصف وهو خدام واعطا نتائج غير مسبوقة فجهة فاس مكناس، لكن الظروف القاهرة اللي عاشها مؤخرا مع المدير الإقليمي لوزارة الثقافة بمكناس لا تسمح له بالاستمرار في هذا الوضع، لا سيما أن الكاتب العام لوزارة الثقافة غادي يعيّن هاد المسؤول بشكل رسمي على رأس المديرية الإقليمية للثقافة حقاش صاحبو”. مصدر “كود” أكد أن هاد التعيين غادي يكون هاد السيمانة. ونشر المدير الإقليمي لوزارة الثقافة بالعاصمة الإسماعلية مكناس تدوينة على صفحته الخاصة بموقع التواصل الاجتماعي “فايسبوك”، وجاء فيها: “”خيانتك يا صديقي جرح سكن قلبي، فكلما صغر حجمه أزداد ألمه. الله يسامحك”، في رسالة واضحة منه لرئيسه المباشر المدير الجهوي لوزارة الثقافة بجهة فاس مكناس. مصدر آخر مقرب من المدير الجهوي لوزارة الثقافة بجهة فاس مكناس قال لـ”كود”: يلا تقبلات استقالة المدير الجهوي راه خاسرة كبيرة لجهة فاس مكناس، سيما أن السيد كفاءة عالية ويحظى بثقة الجميع، لكنه ميقدرش يخدم مع مسؤولين خداو المسؤولية غير هكاك ومعندهوم علاقة بالقطاع وفيهم التخربيق”. دبا الوزير الفردوس عندو الاستقالة. خاصو يدقق فالأسباب ديالها. وياخد اللازم. يشوف فين كاين مشكل. شمن علاقة بالكاتب العام لوزارة الثقافة بالمدير الإقليمي لمكناس. شمن صراعات خلق هاد السيد. أمور كثيرة غادي تجبد لعجب. هنا غادي يبان الوزير الفردوس واش قافز أو لا." "المدير الجهوي لوزارة الثقافة بجهة فاس مكناس حط الإعفاء ديالو للوزير الفردوس.. مقرب منه لـ”كود”: مابقاش باغي يخدم مع المدير دمكناس اللّي غادي يتعين رسيماً هاد السيمانة"
"اليوم وخلال مرور الفنانات في طابي غوج، في افتتاح مهرجات السينما في مراكش، ناضت كدير ليهم التوشويش، ومكتخليهمش يدويو مع صحافة على راحتهم. وا تي مالكي على هاد شي. ناس كيكونو يدويو كيكونو مركزين، ماشي جيب أ فمي وقول. وإلا كنتي نتي كتديري حوار وطالقة لايف، را وحدين آخرين باغين ياخدو وقتهم وبشوية عليهم. المهم، نور لي ديما حاضرة في مهرجان مراكش، كدير كل نهار طابي غوج. هاد العام معرت آش غادي يقل ليها راسها. النهار الاول، اليوم لبسات كسوة زرقة، ماشي شي حاجة “واو”، وبانت عادية جدا." "الراقصة نور كتبرزط الفنانات في طابي غوج. واش بنادم كيعطي تصريحات وهي كتصور فيهم في سناب"
" رعدة ضربات المغرب وخاصة الوسط الشمالي والفلاحة خلصات بزاف. هاد الرعدة ضربات فاس ومكناس والنواحي. ف10 دقايق ديال التبروري مشى محصول عام من التفاح والمشماش والبرقوق ومحاصيل اخرى. وحسب مصادر محلية، لـ”كود”، فإن العاصفة الرعدية، غير ف10 دقايق، تسببت في تسجيل خسائر جسيمة بالحقول والمحاصيل الزراعية وفيضان بعض الأودية، في عدد من الجماعات القروية التابعة ترابيا لأقاليم فاس والحاجب وصفرو، بالإضافة إلى إيموزار كندر التابع ترابيا لإقليم مكناس. هاد العواصف دارت كارثة كبيرة بزاف وفرعات المحصول الزراعي، سيما أن هادشي اللّي صب فواحد الوقت اللي ماشي وقتو. الفلاحة كلاو لعصا بزاف بزاف وخاصة اللّي عندو الحقول ديال الأشجار. هاد الشتا وما يعرف بالتبروري خلف أيضا خسائر مادية جاءت على ممتلكات خاصة وعمومية بجهة فاس مكناس، وكان اللّي تفرعات ليه دارو وكاين اللّي مشات ليه الطونوبيل ديالو، وكل واحد وفين جاتو.  شوفو البوم التصاور          " "بالتصاور: ما قداتهمش الجايحة جا التبروري ضرب كلشي. 10 دقايق سالات مع الفلاحة ففاس ومكناس"
"علنات وزارة الصحة، صباح اليوم 3 ماي عبر البوابة الرسمية لفيروس كورونا المستجد فالمغرب، على تسجيل 151 إصابة جديدة بفيروس كورونا المستجد، وهكذا وصل العدد الإجمالي ديال المصابين عندنا لـ4880 مصاب. بالنسبة للوفيات، تسجلات حالة جديدة، ووصلنا فالمجموع لـ174. أما الناس اللي تشافاو، فاليوم تسجلات 168 حالة شفاء جديدة، وبلغ العدد 1424 فالمجموع، اي ان حالات الشفاء فايتة الاصابات هاد الصباح. ولحد الساعة، كاينة 36081 حالة تستبعدات إصابتها بالفيروس، بعد إجراء تحاليل مخبرية خرجات سلبية. وهذا التوزيع ديال الاصابات حسب الجهات: " "نگلسو فديورنا ونصبرو.. الحالات كيتزادو ولكن حتى الشفاء.. تزادت هاد الصباح 151 إصابة جديدة بكورونا.. وصلنا لـ4880 فالطوطال و174 ماتو و1424 تشافاو"
"البطل العالمي المغربي بدر هاري رجع لهولندا من بعد ما دوز كثر من جوج سيمانات في المغرب كانت كلها رياضة واستعدادات لأول كومبا غادي يدير من بعد خروجو من الحبس ضد ريكو الملقب بالوحش. والبارح حط صور جداد من هولندا مع مراتو دافيني روماني وبناتو وكتب عليهم “قبيلتي.. كنبغيهم كاملين بزاااف”. النجم المغربي كل مرة كيشارك صورو العائلية مع المتتبعين وكل مرة كيعبر على الحب ديالو لبناتو ومراتو. الصور لقاو إعجاب كثر من 90 ألف واحد، والمعجبين بيه كتبو تعاليق زوينة.   " "بدر هاري كيعبر على الحب ديالو لمراتو وبناتو -صور"
"جوندارم تمسية نواحي اكادير، طاحو على رئيس جمعية نصاب، كيوهم الناس انو عندو علاقات نافذة، ويقدر يحل ليهم مشاكلهكم. مصادر محلية قالت ان المتهم كيترأس جمعية لتسيير السوق، وكيوهم ضحاياه انه يفك ليهم مشاكلهم فالمحكمة، حقاش عندو علاقات فالمحكمة التجارية، حيث افتضح امره بعد مطالبته احد الضحايا بجوج مليون سنتيم باش يحل ليه ملف فالمحكمة، وتبين فالاخير انه مجرد نصاب. وقامت عناصر الأمن بتوقيف المتهم ووضعه تحت الحراسة النظرية ريثما يتم تقديمه للنيابة العامة." "الجوندارم طاحو على رئيس جمعية نصاب نواحي اكادير"
"وجرى اعتقال المتهمين، حسب مصادر “كود”، بعد شكايات من مجموعة من الضحايا الذين لم يحصدوا سوى أرباحا وهمية عبر التسويق الشبكي لمنتجات الشركة، حيث تدخلت مصالح النيابة العامة والشرطة القضائية للتحقيق في القضية، ومراسلة بنك المغرب من أجل أخبار مؤسسات بنكية بالحجز على الحسابات البنكية للشركة." "شبكة جديدة ديال النصب بالتسويق الهرمي طاحت وهاكيفاش قدرات تجمع 14 مليار سنتيم من الضحايا والقضية دخل فيها بنك المغرب"
"في ظل التطورات التي شهدتها مدينة جرادة عاصمة “الفحم” وما أعقبها من أحداث دامية تسببت في إصابات مختلفة في صفوف القوات العمومية والمتظاهرين، علمت “كود”، من مصدر مطلع، أن نائبي فدرالية اليسار طالبا بعقد جلسة طارئة للبرلمان بخصوص جرادة. وكان بيان لحزب الاتحاد الاشتراكي الموحد بالجهة الشرقية، توصّلت به “كود”، قد رفض سياسة الوعود والتسويف الي تسلكه السلطات محليا ومركزيا في معالجة مطالب ساكنة جرادة، وطالبت بلإطلاق سراح المعتقلين." "أحداث جرادة تدفع نائبي فيدرالية اليسار إلى الدعوة لعقد جلسة طارئة بالبرلمان"
"قررت ادارة قناة بي ان سبورت القطرية، نقل مقابلتي المغرب وتونس مجانا لجميع المشاهدين في المنطقة. وهادي هي قائمة القنوات لي غاتنقل المقابلة. المغرب : beIN HD وbeIN HD2
تونس: beIN HD1" "مقابلة المغرب وتونس مجانا هاد النهار على بي ان سبورت"
"ذكرت مصادر صحفية بالداخلة، أن سيارة رباعية الدفع انقلبت جنوب مدينة الداخلة ما أدى إلى وفاة شخصين على الفور . وحسب ذات المصادر فإن أسباب الحادثة المؤلمة التي وقعت بمنطفة “تنغير” راجعة بالأساس إلى فقدان السيطرة على السيارة بسبب السرعة المفرطة بالطريق المعروفة بخطورة تضاريسها. وأضافت المصادر أن عناصر الدرك الملكي انتقلت على وجه السرعة إلى عين المكان، مباشرة بعد علمها بالحادث، حيث فتحت تحقيقا في الحادث، للكشف عن ملابسات الواقعة." "عاوتاني. “كاطكاط” تقلبات جنوب الداخلة وماتوا فيها جوج"
"اعلنو العاملين ف”أخبار اليوم” التصعيد في وجه إدارة الجريدة، وقررو يعتصمو ليلة اليوم الاثنين قدام المقر ديالها، بسبب “إهمال الإدارة لمطالبهم المشروعة” كيف قالو. العاملين، اللي ماتوصلوش بالدعم الاستثنائي فسياق جايحة كورونا اللي خصصاتو وزارة الثقافة كغيرهم من الصحافيين فالمنابر الأخرى، استكرو رفض الحكومة صرف هذ الدعم ليهم، وامتناعها عن تقديم الأسباب والمبررات ديال هذ الإقصاء، وطالبو وزير الثقافة بتقديم التوضيحات على هذشي. من جهة خرى، طالبو العاملين، فبلاغ ليهم للرأي العام، إدارة مؤسسة “ميديا 21″، الناشرة لجريدة أخبار اليوم بصرف أجورهم المتأخرة فورا، والاستمرار فصرف للأجور فالآجال القانونية، والوفاء بالتزامات CNSS، مع صرف حقوق المتعاونين المتراكمة منذ شهور، والعودة لطباعة الجريدة. وفختام بلاغهم، طالبو العاملين ف”أخبار اليوم”، جميع الهيئات الحقوقية والنقابية تساندهم فمعركتهم." "فأول خطوة تصعيدية ليهم.. العاملين ف”أخبار اليوم” غادي يعتاصمو ليلة كاملة قدام مقر الجريدة"
"  دق أرباب المقاهي بمدينة طانطان ناقوس الخطر جراء المعاناة من تداعيات تفشي فيروس كورونا، وتطبيق حالة الطوارئ الصحية بالبلاد. وإشتكى أرباب المقاهي بطانطان عبر صفحتهم الفيسبوكية، من توقف نشاطهم التجاري ووقوفهم على عتبة الإفلاس، مشيرين أنهم يعانون من تسديد الفواتير المتراكمة من السلع والمواد الغذائية والاقتطاعات الخاصة بالتجهيزات، على حد تعبيرهم. وأضاف المشتكون أنهم يعانون أيضا تبعات تراكم سومة كراء المحلات التجارية المرتفعة الثمن، فضلا عن مصاريفهم اليومية و سومة كراء محلات سكناهم، و فاتورات الماء والكهرباء وخدمة “الويفي”، وفقا لهم. وقال أرباب المقاهي أن استمرار الوضع الحالي المتعلق بتطبيق حالة الطوارئ الصحية، قد استنزف مدخراتهم المالية، بالنظر إلى توقف نشاطهم بسبة 100٪، مؤكدين أنهم بدأوا فقدان السيطرة نتيجة لكون مشاريعهم على عتبة الإفلاس، حسبهم." "أرباب المقاهي فطانطان دقوا ناقوس الخطر والإفلاس ضربهم بسباب كورونا"
"تتوقع مديرية الأرصاد الجوية الوطنية، ليوم الخميس، أن تتميز الحالة الجوية بطقس حار شيئا ما إلى حار بالجنوب الشرقي للبلاد، والمنطقة الشرقية والريف وهضاب الفوسفاط، مع تشكل سحب منخفضة كثيفة ومصحوبة بأمطار جد خفيفة ومحلية فوق الواجهة المتوسطية والسواحل الوسطى. وستتأرجح درجات الحرارة العليا ما بين 23 و28 درجة جوار السواحل، وما بين 28 و34 درجة بجبال الأطلس السهول الشمالية و الوسطى للمحيط الأطلسي، منطقة سوس و شمال الأقاليم الجنوبية، وما بين 35 و40 درجة بالريف هضاب الفوسفاط، والسايس، والمنطقة الشرقية، والجنوب الشرقي وبأقصى الجنوب، وما بين 42 و44 درجة بأقصى الجنوب الشرقي للبلاد." "درجات الحرارة غادي توصل لـ44 درجة ف هاد المناطق"
"اطلق/ات الناشط/ة، اللي كيوصف/كتوصف راسو/راسها كإنسان، بحكم أنه /ها non-binaire او genderqueer، واكد /ات انه/ ها عندو/ها موقف سياسي ضد الذكورية والنمطية، وتعرف/تعرفات بالدفاع على حقوق المثليين/ات والعابرين/ات جندريا، اغنية جديدة، و(قال/ت) عليها: “الأغنية اللي قمت بالإصدار ديالها مؤخرا هي تجسيد للواقع المرير اللي كیعیشوه الكوير فالمغرب، كدولة كتجرم الحريات الفردية، هو إهداء مني لكل الأشخاص الترانس والمثليات والمثليين فالمغرب، وهو إهداء لكل شهداء الحب اللي الدولة كاتعتابرو جريمة، وإهداء إلى مثلي فاس، ومثليي بني ملال، وسجينات قبلة مراكش، وكل الأشخاص اللي كايتعرضو للتشهير و الإضطهاد والسجن بسبب الميولات الجنسية ديالهوم”.  وأكد/ت، فتصريح خص/ات بيه “كود”، بللي هذ الأغنية كانت نتاج الأحداث المزرية التي عاشها مجتمع الميم عين مؤخرا فالمغرب، فظل عدم الحماية لا من الدولة لا من القانون ولا من وزارة حقوق الإنسان، وهي سلاحو/ها للتعبير عن سخطو/ها على الوضع وحبو/ها واحترامو/ها لأفراد مجتمع الميم عين، وإصدراها جا بمناسبة “شهر الفخر”، اللي كيحتفلو بيه الكوير. ووضح/ات صديقة: “بهذ الأغنية بغيت نوصل أن الحب هو من حق الجميع كيفما كان ميوله الجنسي ديالو، أن حصول المثليين/ات على الحرية لا ينقص من حرية الآخر شيء، بغيت نوصل بأننا ماشي شوهة ووسخ وعالة على المجتمع، بغيت نقول أن المغاربة فهمو لعبة المسؤولين و تجار الدين ضد مجتمع الميم عين، و كلشي فهم نأننا لسنا السبب في فساد هاد البلاد أو الكوارث الطبيعية والزلازل واهتزاز عرش الرحمان كما يزعمون والعياذ بالله، لأن في هذا الكلام شرك عظيم بالقدرة الإلهية لله عز وجل”.  وقال/ات بللي مجتمع الميم عين لا ينتظر الرضا ديال المجتمع عليه، بل بالعكس المجتمع اللي خاصو يطلب رضاه، ويعتذر منهم جميعا على جرائم الكراهية و العنف اللي كايدير ضد المثليين/ت والعابرين/ت، و”أهم من كلشي، “التراك” من وإلى أفراد مجتمع الميم عين للتعبير ديالي على الحب والإحترام والتقدير ليهوم كاملات/ين للمقاومة اليومية ديالهوم/ن ضد السيستيم القمعي”، حسب تعبيرو/ها. وعبر/ات على مفاجأتو/ها بعدما “التراك” لقي إقبال كبير واستحسان من طرف مجموعة من الناس، وحتى من طرف أشخاص مغايرين/ات “هيتيرو” اللي بعثو ليه/ها كلمات دعم وتشجيع، وهذشي واخا تستعملات فيها كلمات وصفها/اتها ب”القاصحة شوية” وممكن يصنفها البعض بأنها قدحية، “لكن فهمو الناس الهدف ديال التوظيف ديالي لهاد الكلمات و لي هو باش نخليهوم يفقدو الحمولة القدحية ديالهوم و ما يبقاوش طابو، و صراحة بكيت بزاف فاش وصلوني ردود الناس اللي سمعو التراك و اللي قاسهوم بزاف و رسلو ليا الحب اللي كنت محتاج/ة ليه”.  وفختام تصريحو/ ها، قال/ت: “بغيت نشير إلى ضرورة توحيد الجهود النضالية و التضامن بيناتنا كلنا من أجل حقوق النساء والترانس والمثليات والمثليين وعاملات وعاملي الجنس والعمال وحقوق الصحافة وغيرها من أجل مغرب اللي يكون كلشي عايش/ة فيه باحترام و عيش كريم و حب للجميع، ويتم التغلب الذكورية والنظام المسموم كلنا ضحايا ديالو”." "“كيفاش عرش الرحمان يهتز مللي إنسان كيبغي إنسان”.. أغنية على المثليين والعابرين عجبات كلشي.. و”صديقة” لـ”كود”: الاغنية جات تفاعلا مع وضعية الحكَرة اللي كيعيشها مجتمع “الميم عين”.. وحنا بشر ماشي شوهة ووسخ – فيديو"
"دراسة جديدة قالت أن النساء كيقدمو اداء أحسن ملي كيكون الجو سخون، عكس الذكور لي عزيز عليهم الجو يكون بارد. واكدت الدراسة الألمانية أن الإناث جابو نقط مزيانة ملي دوزو الامتحانات في الصيف، عكس الذكور لي النقط ديالهم كانت مزيانة ملي الجو كان بارد. ووجد الباحثون أن زيادة درجات الحرارة جعل إجابات الإناث أكبر وأكثر دقة، بينما لم يكن لخفض درجات الحرارة التأثير ذاته على الذكور، بمعنى أن الإناث وجدن في زيادة الحرارة محفزا لبذل جهد أكبر، بينما لم يكن لمزيد خفض درجات الحرارة أي تأثير إضافي على الذكور. " "دراسة: سخونية الجو كتزيد من تركيز النساء عكس الرجال"
"علنات وزارة الصحة، اليوم الأربعاء، على إصابة 5391 واحد بفيروس كورونا المستجد، وهكذا وصل الإجمالي ديال الحالات ل306995، ووصل مؤشر الإصابة التراكمي ل845,4 لكل 100 ألف نسمة، بمعدل 14,8 لكل 100 ألف نسمة فهذ 24 ساعة.  وحسب نشرة كوفيد 19 اليومية، ماتو اليوم 81 واحد بالفيروس، وبلغ الإجمالي 5013، بنسبة فتك ديال 1,6 فالمية. وتشافاو اليوم 5757، ووصل الإجمالي ل253351، بنسبة تعافي ديال 82,5 فالمية. ووصل عدد الحالات النشيطة ل48631، منهم 1040 فالإنعاش. ومن الحالات الحرجة، 170 تدهورات حالتهم غير هذ النهار، و90 تحت التنفس الاصطناعي الاختراقي، أما أسرة الإنعاش فوصلات نسبة الملء ديالها ل38 فالمية. واليوم تستبعدات 17428 حالة، ووصل مجموع الحالات السلبية ل3404049. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي والأسبوعي:  وهذو الوفيات الأسبوعية: " "اليوم الشفاء فايت الاصابات.. حصيلة كورونا: 5757 مغربي ومغربية تشافاو من الڤيروس و5391 تصابو و81 ماتو و1040 حالتهم خطيرة"
"العصيان والتمرد والفضح فوجه مصالح الخارجية ببعض دول العالم، داروه المغاربة العالقين بالخارج لي حسو بـ”الحكرة” وتذمرو من سياسة وزارة الخارجية في تدبير ملفهم. فيديوهات وتسجيلات كتقول كاين تلاعبات ف لوائح العائدين، موظفين وأطر باقين حاصلين، في حين شي وحدين لي رجعو فيهم لي عندهم الإقامة وماشي حاصلين تما، هادشي غضب المتضررين من هاد السياسة ديال “باك صاحبي” وتسبب ف غضب وانهيار نفسية عددهم. اه البرنامج اللي تعطا ديال الرحلات فيها من الاثنين 22 يونيو الى الخميس 25 يونيو، غادين يكونو 21 رحلة فيها 3030 مغربي، كلهم غاديين ينزلو فمطار اكادير المسيرة حسب هاد البرنامج. روين نايضا، فيديوهات وتسجيلات كاتهم الخارجية. ها لي هضر على “الرشوة” وها اللي هضر على “التلاعبات”. وزارة بوريطة ساكتة لا بلاغ ولا توضيح .. والفضيحة بغات تصحح غلطتها بـ”الاتصال بالصحفيين” وطلبهم يدوزو روايات معندها علاقة بالواقع غير صباغة وصافي. اليوم الاثنين كاينين 2 رحلات من باريس كل وحدة فيها 150 مسافر وكاينة رحلة من مونبوليي واخرى من امستردام ووحدة اخرى من تونس كل وحدة فيها بحال ديال باريس 150 مسافر اما الاخيرة اللي غادية تكون من دبي فيها 240 بلاصة. هاد الرحلات ما فيهاش بريطانيا والمانيا اللي حاصلين فيها شي مغاربة. كيفاش مدخلين دول غير اوربية ومخليين هادو. نهار الثلاث 23 يونيو كاينة عاود تاني جوج رحلات من باريس فيهم بجوج 300 مسافر ووحدة من ليون واخرى من دكار والاخيرة من بروكسيل وكل وحدة فيها 150 مسافر. نهار لاربعا 24 يوينيو عاود ثاني جوج رحلات من باريس فيهم بجوج 300 مسافر ووحدة من ليون فيها 150 مسافر والاخيرة من دبي فيها 240 مسافر. هاد الرحلات غادية تسالي حسب عاد البرنامج ديال الناس اللي غاديين يمشيو لاكادير نهار الخميس 25 ب5 رحلات. جوج من باريس كل وحدة فيها 150 مسافر ورحلة من ليون فيها 150 مسافر ووحدة من روما فيها نفس العدد واخيرة من بروكسيل فيها 150 رحلة. دبا الوزير اليوم مطلوب يجاوب البرلمانيين، اكيد تعقيبات كتسناه والفضايح لي بانو ف الفيديوهات وتسمعو ف التسجيلات غادي يطرحو." "أزمة المغاربة الحاصلين فالخارج: بوريطة فورطة..وشبهة تلاعبات ف لوائح العائدين نوضات قربلة والعصيان والبرلمان غادي يسولو الوزير"
"علمت “كود”، أن حادثة سير بجماعة گنفودة إقليم جرادة، قد أزهقت روحا بعد زوال اليوم الجمعة. وقالت مصادر محلية، أن سيارة كانت مسرعة وفقد سائقها التحكم إصطدمت بأحد الراجل، ما إستدعى نقله على الفور للمستشفى لاصابته بجروح خطيرة، حيث لفظ أنفاسه داخل سيارة الاسعاف." "السرعة كتقتل. حادثة ف گنفودة مات فيها راجل"
"ندى حاسي لي مشهورة ب”كيم كاردشيان الخميسات” جراو على العائلة ديالها من الدار بعدما جا قرار ديال الافراغ. تفاصيل القضية مواضحاش، ولكن ندى دارت لايف فيه البكا والغوات والبوليس وحتى لابيلانس.  وعلى غير صور الانستكَرام الكاردشيانية ندى بانت بالزيف والجلابة ودوات باسم العائلة وتاهمات الموثق بالتزوير والنصب والاحتيال. لايف بنت الخميسات شافوه الاف ديال الناس لي تضامنو مع العائلة وبانو افراد عائلتها كيبكيو وكيطالبو بتدخل المسؤولين باش يرجعو لدارهم لأنهم على حد تعبيرهم غير ضحايا. " "ندى حاسي متضامنة مع عائلتها لي جراو عليهم من الدار واحتجات بالراية المغربية والدموع والغوات والنواح -فيديو"
"استنكرات الحقوقية ابتسام لشكَر، مؤسسة الحركة البديلة من أجل الحريات الفردية، هذشي اللي دارت المتحولة الجنسية صوفيا طالوني، من بعدم ما حرضات على مهاجمة المثليين والتشهير بهم من خلال فيديو لايف كشفات فيه على 3 ديال التطبيقات خاصة بيهم، الشيء اللي خلا شي متخلفين يحطو تصاورهم فالفايس ويسبوهم. لشكَر، اللي تكلمات على صوفيا بصيغة المذكر، قالت فتصريحها ل”كود” بللي صوا اعتذرات أو لا “ميساجو كان واضح، وهذا كيدخل فإطار التحريض على العنف والكراهية ضد المثليين، حيت هو براسو عندو جهل باللي المثلية الجنسية أمر طبيعي، وعندو اضطراب ومافاهم والو”. وزادت: “باش يعطي السميات ديال التطبيقات ويهضر مع البنات باش يقول ليهم شوفو راه كلشي “لوبيا”، وكَاع الرجال مثليين، وراه كاين راجلك وخوك، فهذ لاميطود كتبان لي ديال النازية”. وكتشوف بللي بهذشي معاناة المثليين غاتولي كبر مع هذ الحجر الصحي، خصوصا بعدما خرجو تصاورهم وسمياتهم، وهوما كَالسين مع عائلاتهم فالدار وماكايخرجوش، وهذشي غايتسبب ليهم فمشاكل معاهم وغايتمارس عليهم العنف. ومن غير هذشي، كتشوف الحقوقية بللي المثليين والمثليات محكَورين ديما فهذ المجتمع “وهذشي بسبب هوموفوبيا الدولة أولا، حيت هذ التحريض اللي وقع هذ الأيام والعنف والكراهية والاضطهاد ضد المثليين والمثليات راه كيوقع ديما أصلا، وكيخلف ضحايا كثار اللي كيوقعو ليهم مشاكل مع عائلاتهم، ومع الجيران، وفالخدمة والمدرسة، ويقدرو بسباب هذشي يتعرضو للعنف الجسدي، وهذشي خطير جدا”، على حساب كلامها. وطالبات بضرورة إلغاء الفصل 489 من القانون الجنائي اللي كيجرم المثلية الجنسية، وقالت بللي ما يمكنش نتكلمو على حقوق الإنسان وننساو حقوق المثليين والمثليات، وخاص القانون يتبدل باش حتى العقليات تتبدل والهومو فوبيا ماتبقاش. وتأسفات لهذشي اللي كوقع للمثليين و”حتى كيفاش كيتعاملو معاهم السلطات والبوليس، وكيفاش كيحقدو عليهم، فالوقت اللي هوما بشر عاديين وبحالنا كاملين عندهم حقوق وحريات ولازم على الدولة تضمن كرامتهم وتحترم حياتهم الخاصة، وحتى قبل ما يوقع هذشي يوميا المثليين كيتصلو بينا ويعاودو لينا على شنو كيعيشو، وراه كاينين هذ الشهر جلسات ديال محاكمة مثليين، وهذشي مؤلم”، كيف قالت." "بعد فضيحة صوفيا طالوني وتشهيرها بالمثليين.. الحقوقية ابتسام لشكَر لـ”كود”: هذاك تحريض على الكراهية والعنف ضد الإنسان وخاص الدولة تلغي الفصل 489 اللي كيجرم المثلية"
"كود:   اهتزت الأرض من جديد، صباح اليوم الأحد، تحت أرجل سكان منطقة الريف، وتحديدا في إحدى الجماعات بضواحي مدينة الحسيمة.   وفي التفاصيل، أورد المعهد الوطني للجيوفيزياء، ضمن بلاغ له، بأنه جرى تسجيل هزة أرضية بقوة 4 درجات على سلم ريشتر، اليوم الأحد بإقليم الحسيمة.   وقالت الشبكة الوطنية للمراقبة والإنذار الزلزالي التابعة للمعهد، إن هذه الهزة، التي حدد مركزها بجماعة بني جميل بإقليم الحسيمة، وقعت على الساعة السادسة صباحا و35 دقيقة و 05 ثوان حسب توقيت غرينتش." "الأرض تهتز تحت أقدام سكان الحسيمة"
"أكد مصدر من مندوبية السجون وإعادة الإدماج أن السجناء المعتقلون على خلفية أحداث الحسيمة، الذين كانوا محل قرارات تأديبية بالوضع في زنزانة التأديب الانفرادية، التزموا أمام مدير السجن المحلي “راس الما” بفاس بالنيابة بعدم تكرار المخالفات التي عوقبوا بسببها، وباحترام المقتضيات القانونية المنظمة للمؤسسات السجنية. وقال المصدر أن معتقلي حراك الريف تقدموا بإشعارات كتابية بفك الإضراب عن الطعام، حيث قررت المندوبية العامة إعادة تجميع هؤلاء السجناء بالسجن المحلي المذكور. كما نفى المصدر إيفاد أية لجنة رسمية للقاء هؤلاء السجناء، بل إن مدير المؤسسة بالنيابة هو من قام بالاستماع إلى ملتمسات السجناء المعنيين." "مندوبية السجون تقرر إعادة تجميع معتقلي حراك الرّيف ف الحبس ديال “راس الما” بعد توقيفهم الإضراب عن الطعام"
"صافي فايسبوك غادي تطلق عملتها “ليبرا” بداية العام الجاي اي بعد شي شهر وايام. هاد الشي اللي نشراتو اليوم “فاينانشال تايمز“. حسب الجريدة فان هاد العملة الرقمية المشفرة غادي تسهل البيع والشرا وتحويل لفلوس بين اللي كيستخدمو التطبيقات الاجتماعية. فايسبوك كانت عندو مشاكل كثيرة باش يطلق هاد العملة٬ فاللول سماها “نوڤي” ودابا قلبها “كالبيرا” ولكن هاد العملة غادية تكون مرتبطة بعملة وحدة فقط وهي الدولار. حسب الجريدة نفسها ففايسبوك تخلى على ربطها بعملات كثيرة حقاش البنوك والمشرعين فامريكا اعتارضو على هاد الشي. دابا اللي بغى يحول لفلوس غير برسالة فالواتساب وها لفلوس عندك. عالم جديد غاديين ندخلوه." "عملة فايسبوك “ليبرا” غادية تطلق فيناير 2021. غير برسالة واتساب يوصلوك لفلوس"
"لاشيء يعلو على صوت الطبول ولقراقب والغيطة والاهازيج الموسيقية التي عزفتها فرق موسيقية جاءت من أماكن بعيدة للمشاركة في الدورة 22 ،كل من وزير الثقافة والاتصال محمد الأعرج وكريم قيسي لحلو،والي جهة مراكش،
وقال وزير الثقافة والاتصال ،في تصريح صحفي ،إن الوزارة تشتغل مع جمعية مهوجان گناوة،على ملف إدراج المهرجان كتراث شفهي غير مادي للبشرية ،في إشارة منه،للقرار الذي ستتخده شهر دجنبر المقبل اللجنة الحكومية الدولية التابعة لليونسكو في الطلب المقدم من طرف المغرب لإدراج فن گناوة في قائمة التراث الشفهي وغير المادي للبشربة. " "بالتصاور.. الصويرة تشد أنظار العالم إليها في افتتاح كبير لمهرجان گناوة"
"كاين عدد من المناطق فتنغير كتعيش عزلة تامة عن العالم الخارجي وهادشي سبابو الثلح. فحسب مديرية وزارة التجهيز والنقل بتنغير، فإنه تمت تعبئة موارد بشرية ولوجستيكية مهمة بفتح الطريق الإقليمية رقم 1517 بمنطقة “أوزيغمت” لي كاينة فالجماعة ديال إغيل نومكون. هاد المنطقة، كيف علمات”كود”، تضررت بزاف بفعل التساقطات الثلجية اللي عرفاتها منذ يوم الجمعة الماضي. وهادشي خلاها تعيش عزلة تامة بعد إغلاق الثلوج المحاور الطرقية اللي كتدي لمنطقة إغيل نومكون وقلعة مكونة. الموارد البشرية واللوجستيكية تمكنات أمس الثلاثاء من فتح الطريق على امتداد 8 كلم حتى يتسنى عبور سيارات النقل المزدوج، وتتمكن ساكنة الدواوير المعزولة من قضاء الأغراض ديالها." "مناطق ف تنغير كتعيش عزلة تامة بسبب الثلوج اللّي قطعات الطرقان"
"أعلن رئيس الوزراء الإسرائيلي، بنيامين نتنياهو، أن إسرائيل كتستعد تتبرع بما بين 1000 و5000 جرعة من لقاح فايزر للمغرب. وقال نتنياهو، الأربعاء على أثير إذاعة الجيش الإسرائيلي، أن بلادو غتبرع بهذ الجرعات لعشرات الدول، حسب ما شارت ليه “تايمز أوف إسرائيل. وعدد الدول مقدر بين 15 و20 دولة، خاصة منها اللي عندها علاقات دبلوماسية مزيانة مع إسرائيل، وكان فيها حتى شي دول مازال ماكتربطها معاها علاقة رسمية وحسب هيئة البث الإسرائيلي (KAN) و”جيروساليم بوست”، هذ القائمة دالدول كتشمل المغرب، والكونغو وتشاد وإثيوبيا وغواتيمالا وغينيا وهندوراس وكينيا وجزر المالديف وأوغندا وجمهورية التشيك والمجر.
وكاينة حتى موريتانيا اللي ما كتربطهاش علاقة ديبلوماسية مع إسرائيل. وهذ القرار كيعتمد على رأي قانوني من المدعي العام فإسرائيل، أفيخاي مانديلبيت، بحيث أوضح مسؤول فمكتب رئيس الوزراء أنه تم إطلاق عريضة بهذ الخصوص قبل، الشي اللي دفع المدعي العام للجوء لمستشار الأمن القومي باش يتكلف بنفسو بهذشي." "إسرائيل كتوجد للتبرع ب1000 حتى لـ5000 جرعة من لقاح فايزر للمغرب"
"علمت “كود” من مصدر حكومي، أن “ضبابية” الوضع الاقتصادي بالمغرب وبالخارج، دفع الحكومة (من خلال وزارة المالية) إلى التريث في تحديد قيمة الاقتراض الخارجي بعدما وافق المجلس الحكومي عل تجاوز السقف المحدد سابقا في ميزانية 2020 يوم أمس الاثنين 6 أبريل الجاري. وأكد مصدر حكومي لـ”كود” أن محمد بنشعبون، وزير الاقتصاد والمالية، وضع سيناريوهات عدة لهذا الاقتراض، أولها أن المغرب قد يطلب قرض من السوق الدولية بقيمة 20 مليار درهم (2 مليار دولار) للحد من تبعات أزمة “كورونا” وتأثيراتها الاقتصادية والاجتماعية في حدود 3 أشهر المقبلة، لكن في حالة استمرار الأزمة إلى نهاية السنة، قد يقترض المغرب مبلغ أكبر. وفي حالة وصلنا إلى مرحلة الخطر، يقول ذات المسؤول، المغرب قد يضطر إلى استعمال الخط الائتماني الذي منحه له صندوق النقد الدولي بقيمة 3 ملايير دولار لمواجهة المخاطر الخاجية على الاقتصاد، حيث سيستفيد منه بدون شروط. وأفاد ذات المصدر بأن المغرب لا يريد استعمال هذا الخط الائتماني في هذه الظرفية، وهاد الخط لايمكن استعماله الا في حالة الخطر الحقيقي بعد استنفاذ جميع الحلول المتاحة في السوق الدولية، ولكن دبا عندنا امكانيات أخرى. وعن سبب لجوء المغرب لهاد الاقتراض الخارجي فهاد الظرفية، قال المسؤول الحكومي لـ”كود” :””المغرب دبا عندو 5 أشهر من مخزون العملة الصعبة، ديال الواردات، ولكن مخصوش يدخل فيهوم داكشي لاش مشا للاقتراض الخارجي، باش يجيب العملة الصعبة باش يخلص الواردات ديالو من الأدوية وقمح وغاز وكاع داكشي لي كنستوردوه لي أساسي”. وأفاد المسؤول الحكومي أن “المغرب يعيش في حالة استثناء حقيقية”،  مؤكدا أن المؤشرات ونسبة النمو ونسبة العجز ليس مهمة في هذه الوضعية، موضحا :”إلى خرجنا نسبة نمو غير بـ0،5 في المائة راه مزيان، والى تجاوزنا نسبة العجز المتوقعة بـ3،5، راه بخير حيث هادشي فوق التوقعات. وأفاد ذات المصدر محمد بنشعبون وزير المالية أخبر الحكومة بأن هناك ضبابية في السوق الدولية. يشار إلى أن لجنة المالية بمجلس النواب، اليوم الثلاثاء 7 أبريل الجاري، صادقت اليوم على مشروع المرسوم بقانون رقم 2.20320 المتعلق بتجاوز سقف التمويلات الخارجية، وهو المشروع الذي يعطي الضوء الأخضر للحكومة من أجل الاقتراض الخارجي في السوق الدولية. ومن سوء حظ المغرب ان اقتصاده سيعاني هذا العام من اول تراجع له منذ عقدين مع احتمال تقلص الناتج الداخلي الإجمالي ب1،5 وعجز في الميزانية يتجاوز 6 في المائة، حسب تقرير للأمم المتحدة والبنك الدولي. وهذا العجز هو دابا لي خاصنا نعرفو شحال غادي ايكون فيه باش نعرفو شحال غادي اقتارض المغرب من برا، حسب المحللين." "سكوب..ها علاش غانجيبو “الكريدي” من الخارج لمواجهة “كورونا”: من 20 مليار درهم لفوق والى وصلنا للخطر غانستعملو الخط الائتماني مع صندوق النقد الدولي"
"من بعد يومين على إطلاقها قدرات أغنية زينب أسامة “كيفي كيف الناس” أنها توصل لـ3 المليون ونص مشاهدة في القناة ديالها على يوتوب. الرقم لي وصلو كليب اغنية زينب أسامة هو استثناء بالنسبة ليها وأول مرة تحقق هاد العدد من المشاهدات وتدخل للطوندونس في المرتبة 18 في المغرب. زينب أسامة من الأسماء لي كان نايض عليها الصداع لأنها استافدت من الدعم الموجه للفنانين، واخة أعمالها كانت ديما متواضعة. " "بعد يومين من إصدارها.. زينب أسامة دخلات للطوندونس بأغنيتها الجديدة – فيديو"
"الاخوان أبو زعيتر لي رياضيين وعاطيينها غير للأكل الصحي دارو استثمار في طنجة. الاستثمار في البلاد مزيان وهادشي كيشجع وحدين آخرين سواء مشاهير أو الجالية يديرو بحالهم، غير لي جا متناقض أن الأبطال دارو مطعم ديال الفاست فود، ولي كيقول الفاستد فود كيقول الكالوري والشحمة ولاصوص.  بزاف قالو أن المشروع لا يمثلهم كاشخاص بكثر ما غادي يربحو منو ماديا.  وكان في الافتتاح البارح بزاف ديال النجوم والمشاهير بحال دنيا باطمة، أمينوكس، أنس المغربي صاحب رونالدو، كريمة غيث، عمر لطفي وآخرين. " "ما بغاوش يغبرو ويهنيونا هادو.. ابو زعيترات دارو استثمار فالمغرب غريب بحالهم. هوما رياضيين كيحافظو على صحتهم ودايرين مطعم ديال “الفاست فود”"
"علمت “كود”، أن النيابة العامة بمحكمة الاستئناف بالدارالبيضاء أمر مؤخرا بفتح تحقيق قضائي حول خروقات واختلالات في تدبير المركب الاجتماعي تيط مليل، بناءا على شكاية جمعية حقوقية وضعت شكاية مرفقة بصور ووثائق للاختلالات المذكورة. واستمع عناصر من الدرك الملي في الأيام القليلة الماضية إلى عدد من المسؤولين والموظفين والنزلاء كما تم القيام بجولة ميدانية داخل مرافق المؤسسة" "الجدارمية قرقبو على المركب الاجتماعي تيط مليل"
"شاركت الممثلة أحلام الزعيمي صورة جديدة على حسابها في أنستگرام بانت فيها سيكسي وجابت ليها بزاف ديال التفاعلات من طرف المتتبعين ديالها. أحلام الزعيمي طلبات في التعليق اللي دارت مع الصورة من المتتبعين ديالها يحافظوا على الطاقة الإيجابية والابتسامة، وفي نفس الوقت تمنات ليهم بداية أسبوع سعيدة. الحساب ديال أحلام، تحول مؤخرا لألبوم ديال الصور كلها جمال، والفنانة المغربية ما كتفوتش الفرصة باش تبرز المفاتن ديالها. https://www.instagram.com/p/CLUnjznJN3E/?igshid=1own1rmj24l2u" "الزين ولاطاي.. أحلام الزعيمي فتصويرة سيكسي "
"شي دواعش خرجو قبل قليل فالمضيق واستغلو السكان ودفعوهم كيحتجو على حظر التجوال الليلي لي فؤضاتو الحكومة، قاليك خاصهوم صلاة التراويح، يعني بنادم يموت ماشي مشكل ولكن الصلاة أهم من روح الانسان. وفالوقت لي كتلقى غالبية هادو لي خرجو كيشوفو الجامع مرة فالعام، نايضين دابا يحتجو قاليك باغيين التراويح، رغم ان التراويح ماشي فرض. هادشي خاص الدولة دير ليه حد كيف كتطبق القانون على الجميع تطبقو على هادو. https://www.facebook.com/watch/?v=287175776338013" "بالفيديو. شي دواعش فالمضيق استغلو السكان وخرجو يحتجو على التراويح"
"دايرة من البارح لائحة كيروجوها شي وحدين على اساس انها لائحة الجورنالات اللي خداو الدعم العمومي. هاد اللائحة راها ماشي جديدة. راها ديال العام اللي فات. الدعم هاد العام تبدل فصيغتو فكلشي ليه. اولا مازال ما تعطاش وثانيا ما غاديش يتعطى كيف كان. راه وزير الثقافة والشباب والرياضة قالها بوضوح هادي قل من سيمانا. غادي يتعطى دعم فحدود 205 مليون درهم. فيها المطابع فيها شركة وحدة ديال التوزيع اللي هي سبريس” فيها الفواتير ديال الشركات الناشرة للصحف وفيها صاليرات 3 اشهر =يوليوز وغشت وشتنبر= هاد الشي اذن اللي منشور غير كيطيحو الباطل وصافي حقاش خاص المجلس الوزاري ينعاقد. ممكن يكون اليوم الثلاث. ويصادق على قانون المالية المعدل بسباب كورونا فيروس. بعدها يصادق على نفس القانون المجلس الحكومي. يترسل لمجلس النواب وخاصو يتناقش ويصادقو عليه وممكن يديرو شي تعديلات. يمشي لمجلس المستشارين وحتى هو خاصو يصادق عليه. يرجع لمجلس النواب عاد من بعد كل قطاع ياخد اللي جاه من الميزانية وبعدها يمشي هاداك اللي مخصص للصحافة اي هاديك 205 مليون درهم ايلى ما وقع فيها حتى شي تعديل هاد الشي يقدر يحتاج 15 يوم على الاقل باش يدار.    " "كيطيحو الباطل. لائحة الجورنالات اللي خداو الدعم قديمة وهاد العام مازال ما كاين والو =اللائحة"
"علمت “كود” من مصدر برلماني داخل لجنة العدل والتشريع وحقوق الإنسان بمجلس النواب، أن الفريق الحركي طالب بتأجيل جديد في آخر أجل لتقديم التعديلات على مشروع قانون رقم 10.16 يقضي بتغيير وتتميم مجموعة القانون الجنائي، حيث كان مقررا أن تقديم التعديلات يوم الجمعة 29 نونبر الجاري. وحسب مصادر “كود” فإن المبرر الذي تقدم به الفريق الحركي لمكتب مجلس النواب، يتمثل في “اليوم الدراسي الذي سيعقده حزب الحركة الشعبية نهاية هذا الأسبوع حول الحريات الفرديات في القانون الجنائي”، حيث طالب الفريق الحركي بتأجيل جديد وذلك لكي يتسنى له تقديم خلاصات حول اليوم الدراسي وإعداد تعديلات بناء عليه. هاد المشروع فيه الفر والكر بين الأغلبية بيناتهم، والمعارضة تا هي، التعديلات لي جابت فيه حكومة بنكيران حسب مصادر برلمانية “متقدمة” وبشهادة نبيل بنعبد الله الأمين العام لحزب التقدم والاشتراكية، لكن في نفس الوقت باغين يطوروه، وكاين لي باغي تكون نصوص تخفف العقوبات على بعض الأمور لي كادخل في إطار الحريات الفردية بحال المثلية الجنسية والحق في التحول الجنسي والعلاقات بين الراشدين والحق في الإجهاض. دابا القضية مافيهاش معسكرين، حداثي واسلامي، القضية فيها واش كاينا رغبة وإرادة سياسية من عند الدولة والحكومة والأحزاب والبرلمان يعتارفو بلي الواقع كيتجاوز هاد الترسانة القانونية المتخلفة بزاف ولا لا. المثلية اصبحت واقع، والعلاقات بين الراشدين ماشي غير واقع هي اصلا ديما كاينا غير كانت بالتخبية ودبا ولات عادية وبزاف د العائلات متصالحين معها، وبقا الحق في الاجهاض لي فيه تطور بعدما كان نقاش كبير ودارت لجنة ملكية فيه وعطاو حالات معينة يجوز فيها، كيبقا متقدم مقارنة مع السابق." "فالوقت لي بزاف كيطالبو بحماية الحريات الفردية..طلب تأجيل جديد ف “تقديم التعديلات النهائية” على القانون الجنائي: واش غادي البلوكاج؟"
"كود اسماء غربي /// اليوم خرجات علينا وزارة الداخلية ببيان غريب. فيه انو تم اعفاء عامل عمالة مقاطعات انفا رشيد عفيرات وبررت هاد الاعفاء ب”سوء تدبيره لملف المحافظة على التراث التاريخي والمعماري بمدينة الدار البيضاء “. وباراكا من لكذوب. بغيتو تقولو انو تم اعفاؤو بسباب هو هدم ڤيلا موفيليي اللي كانت فتقاطع شارعي الزرقطوني وانفا بالدار البيضاء هادي شهر بالضبط. هادي ما شاداش. علاش حقاش التعمير التابع للعمالة عندو رأي استشاري فقط واللي كيتكلف بهاد الشي هو مدير الوكالة الحضرية ديال كازا. حنا كنعرفو بان هاد الوكالة الحضرية بوحدها فالمغرب اللي ما تابعاش لوزارة السكنى والتعمير بل لوزارة الداخلية ومديرها عامل. ثم كاين سؤال اخر واش هاد الڤيلا اللي تراث ديال بيضاوة كانت مسجلة فقوائم المباني اللي خاص المحافظة عليهم ولا اللا. حاجة اخرى كتضرب هاد الفرضية هو ان اللي كيدافع على التراث ماشي وزارة الداخلية بل وزارة الثقافة. الداخلية براسها دارت جريمة فحق كازا من خلال هدم مباني كثيرة اخرها الڤيلا اللي كان يقيم فيها المقيم الفرنسي العام زمن الحماية بورنازيل. فبلاصة هاد الفيلا دار المسرح البلدي الجديد كيف كيشرح ل”كود” خبير فالتعمير. علاش ما تفتح لا تحقيق لا سيد زكري اذن اشنا هي الحاجة اللي وقعات هادي يومين فهاد المنطقة واللي غادية تكون سباب فهاد الاعفاء؟ كلنا شفنا الفيديوات ديال رجال السلطة خرجو يطبقو القانون على مطاعم ملايرية كازا فعين الدياب والعنق. هاد الشي كان ليلة السبت. ملايرية دايرين ما بغاو. لا احترام للتباعد لا احترام للكمامات بالنسبة للعاملين وفتح بيران واخا ممنوعين…..هاد لملايرية ما رضاوش يسد ليهم 48 ساعة وعوض الداخلية دافع على ولادها جات الضربة لواحد منهم. هادا هو اللي مرجح لاعفاء العامل دابا هاد العامل غادي يكون فرحان٬ ايلى كان المبرر اللي قلناه٬ حقاش ما مشاش بمخالفة بل بشرف. شوية ساذح اعتاقد انو خاصو يطبق القانون علي كلشي وما عرفش باللي فالمغرب كاينين شي وحدين اسمهم برادة ولعلج وغيرهم فوق القانون وقادرين يتحركو باش يعاقبو عامل. دابا الداخلية خاصها تكون عندها الجرأة وتقول الحقيقة وخاص هادوك المطاعم المعروفة ديال لملايرية دار ليها مراقبة. العامل ايلى عندو شي زهر يدخل رئيس الدولة ويحميه ايلى كان السبب هو اغلاق مطاعم لملايرية اما ديك التراث ووو راه غير الخريف." "واش محمد السادس غادي يحمي عامل انفا. الداخلية كتاكل ولادها وكذبات علينا فبيانها. يستحيل يكون سبب اعفاء عفيرات عندو علاقة بالفيلا. قرار هدمها بيد الوكالة الحضرية واغلاق مطاعم ملايرية لبلاد فعين الدياب غتكون هي السباب"
"تماطل وزارة التجهيز والنقل في بناء سد تاكزيرت بجهة بني ملال خنيفرة، رغم أن هذا السد من شأنه حل مشاكل المياه التي تعاني منها المنطقة، حيث تنتظر الساكنة السد الذي سيحل المشاكل مع ندرة المياه. وساءل البرلماني هشام الصابري، وزير التجهيز والنقل عبد القادر عمارة، حول الاسباب التي تجعل الوزارة تتجاهل بناء السد، بالاضافة الى تجاهلها الطريق السيار، بعدما كان الوزير قد وعد بإنجاز طريق سيار بين بني ملال ومراكش، ولم يفي بوعده. والى جانب السد والطريق السيار، عدد الصابري جملة من المشاكل التي تواجه السائقين المهنيين، ومن بينها باحات الاستراحة وعلى رأسها غلاء المحروقات بشكل أصبح لا يطاق. " "أزمة العطش. علاش وزارة التجهيز موقفة بناء سد تاكزيرت فجهة بني ملال خنيفرة – فيديو"
"قالت وسائل اعلام اسبانية، أن انفجار كبير وقع وسط مدريد فشارع طوليدو حدا كنيسة فيرجين دي لا بالوما. https://www.facebook.com/1292968250744243/posts/4904694069571625/?vh=e&d=n وحسب جريدة  “ال باييس” فالانفجار وقع فواحد العمارة، في حين تم نقل سكان العمارة إلى فندق. و قال عمدة مدريد خوسي لويس مارتينيث، ان سبب انفجار مدريد متعلق بتسرب للكَاز، والذي حوّل خرسانة المبنى لأشلاء. صحيفة “ال موندو”، قالت ان عدد القتلى وصل لجوج على الاقل، نسبة الى مصادر طبية، حيث توفيت عجوز فعمرها 85 عام، وشاب لم يتم تحديد عمره، في حين ان شخص ثالث تقل في حالة حرجة. أما قناة “لاسيكستا” فتحدثت عن4 وفيات على الاقل و 10 ديال الجرحى، ولكن لّي ثابت أنو ماشي عمل ارهابي وانما تسرب ديال الكَاز.    " "بالفيديو. انفجار كبير وسط مدريد.. الحصيلة الاولى 4 قتلى و10 جرحى"
"علمت “كود” أن المدون الصحراوي المعروف بمخيمات تندوف “محمود زيدان”، توقف مؤخرا من طرف المكتب العسكري بالمخيمات المعروف باسم “السكتور” ولي تابع للقطاع العسكري الثالث ديال الجيش الجزائري. وجرى توقيف الصحافي المذكور، حسب مصادر “كود” بسباب تدوينات جديدة كشف فيها بعض مظاهر الفساد المستشري داخل البوليساريو والتبعية العمياء للنظام الجزائري." "“السكتور” شاد صحافي بسبب تدوينات فاضحة للفساد"
"  المناظرة الأولى حول الجهوية المتقدمة لي فأكادير حدث مهم بزاف للبلاد. حدث كينعاكس على المغرب من كافة النواحي باعتبارها خارطة طريق جديدة للإقتصاد الوطني وسياستو. بمعنى خاص كلشي ينخارط فيها ويعمل بتوصياتها ومخرجاتها. هادشي كلو وكاين شي وحدين دايما كيعومو عكس التيار وكيديرو داكشي لي بغاو ولي قاليهم راسهم بحال والي الداخلة لمين بنعمر لي دار لائحة مدعوة عن جهة الداخلة وادي الذهب ما عندها علاقة بالجهة. كلشي فيها براني على الداخلة والبرانيين على الصحرا. أو بمعنى آخر صحابو من المستفيدين لي خداو امتيازات باردة ما خداوها تا ولاد التراب لي جدودهم ضحاو على ود هاد لبلاد. وجابهم على أساس أنهم ممثلي القطاع الخاص.  “كود” توصلت بلائحة ديال هاد المدعوين وآراك بلاك للأسماء بحال ليلى أوعشي لي ما عرفناش من فين طاحت على الداخلة. منشار ولات ها كرانس مونتانا ها لحاق المراة الصحراوية ها لوطيلات وزيد وزيد بحال الى الداخلة ديالها. وبلا فائدة على المنطقة ولا على ناسها. دايرينها فالواجهة وكيقدمو ليها الخدمة تلو الخدمة بصفتها مستثمرة. بحال ليلى أوعشي ما خصهومش يدورو فجهة الداخلة. والناس لي جابوها راه مسؤولين على هاد المهزلة وأولهم والي جهة الداخلة لي أصبح يأتمر بأمرها وشبيك لبيك بين يديها. هاد الممثلين لي كاينين ديال القطاع الخاص اغلبهم مستثمرين فالصيد البحري كيتشكاو منهم المعطلين بوقفات حدا وحداتهم الصناعية. وسيفياتهم كحلين عند ساكنة الداخلة. وخا هكاك كيتلقاو معاملة خاصة من والي جهة الداخلة." "ياودي ياودي على الجهوية المتقدمة. واش والي الداخلة كيكرس الريع. مدعوين كلهم لا علاقة بالصحرا. واش هاد اوعشي ورثوها صحاب الداخلة بلا خبارهم"
"مع رفع الحجر الصحي، اختارو بزاف ديال المشاهير المغاربة يدوزو الويكاند في البحر احتفالا بدخول فصل الصيف. وتحول أنستگرام في هاد الويكاند لمعرض ديال التصاور من البحر، كلشي لابس المايوهات وكلشي مبرونزي بعد الخنقة لي دوزها الحجر الصحي على عباد الله. ومن بين المشاهير لي شاركو صورهم من البحر ولا بيسين، الفنان حاتم عمور، لي حط صورتو من مسبح خاص، وأمينوكس، والفنانة هدى سعد، لي نشرت صورتها مع ولدها فارس.   " "الويكاند والبرونزاج.. مشاهير مغاربة تكبو على البحر بعدما قهرهوم الحجر الصحي -تصاور"
"كشفت وثيقة رسمية توصلت بها “كود” أن صالح المالوكي ، رئيس المجلس الجماعي لأكادير، قرر إلغاء التفويض القانوني في شؤون التعمير لنائبه الرابع عمر الشفدي، أحد قيادات حزب العدالة والتنمية بمدينة أكادير. وحسب مصادر محلية، فإن قرار المالوكي (هو برلماني كذلك باسم فريق البيجيدي)، قرر سحب التفويض في شؤون التعمير لعمر الشفدي، بسبب خلافات وقعت بينها خصوصا عندما أقدم الشفدي على مراسلة رئيس المجلس صالح المالوكي، مطالبا اياه يطالبه  بوقف أشغال الهدم التي طالت الواجهة الرئيسية لمبنى مقر الجماعة باعتباره إحدى المعالم التراثية لعاصمة سوس. ومن المنتظر أن يسبب هذا القرار أزمة داخل أغلبية المالوكي، الأخير الذي يواجه حملة انتقادات واسعة بسوس جراء قراراته الأخيرة، والتي منها صفقة النافورات التي قد تؤدي بـ”اسقاط الرئيس المالوكي” وفق مصادر متتبعة. " "بسبب هدم “مبنى الجماعة”.. عمدة أكادير عفا مكلف بالتعمير وسبب انقسام فالأغلبية"
"عبد الاله بنكيران رئيس الحكومة السابق الامين العام لحزب العدالة والتنمية السابق ما عندوش حتى الوقت باش يرد علي نور الدين عيوش اللي كل مرة كيقدم راسو. مرة مول الاشهار مرة رسول لشي جهة فالدولة مرة فاعل مجتمعي. رجل الاعمال المليونير دار خرجة اخيرا ف”فبراير” وهاجم فيها بنكيران بخصوص اللغة المعتمدة فالتدريس. ماشي غير هاد الشي السيد عطى نصائح وكانو عندو شي شرعية بدا٬ لبنعرفة. رئيس حكومتنا حيط قصير اللي جا يبهدلو.  بنكيران اكتفى فردو على هاداك الكلام فتصريح ل”كود” بهاد العبارة quand le chat n’est pas là, les souris dansent “باش لمش كيغيب٬ كيبداو الفيران فالشطيح”. " "بنكيران يرد على عيوش عبر “كود”:  باش لمش كيغيب٬ كيشطحو الفيران"
"حكات سفارة أمريكا فالمغرب، على قصة أسطورة الجاز، راندي ويستون، اللي قالت عليه أنه كان مغرم بالمغرب من عام 1967، فاش زارو كسفير وزارة الخارجية الأمريكية لموسيقى الجاز، وتفتن بحسن ضيافة المغاربة وجمال البلاد، والموسيقى الشعبية المثيرة للاهتمام. وقالت السفارة، فصفحتها الرسمية على “فيسبوك”، أن المغاربة دعاو ويستون باش يرجع للمغرب فاش يمشي لنيويورك، ودوز هكذا 5 سنين بين الرباط وطنجة، فتح من خلالها نادي الإيقاعات الإفريقية لموسيقى الجاز الشهير مع شركاء مغاربة. وحتى فاش رجع لميريكان، كتقول السفارة أن ويستون مانساش المغرب، وبقى مواصل العمل ديالو مع فناني كَناوة، وقدم هذه الموسيقى “المفعمة بالحياة” للجمهور الأمريكي. https://www.facebook.com/93250564550/posts/10159481971724551/?d=n واعترافا بارتباطه بالمغرب مدى الحياة، ذكرات السفارة أن ويستون تلقى سنة 2011 وسام الاستحقاق الوطني من درجة ضابط بأمر من الملك محمد السادس. وقالت السفارة أن هذ قصة الموسيقية كتحكيها فإطار الاحتفاء بتاريخ التواجد المغربي بالولايات المتحدة، وشهر تاريخ السود بأمريكا، ومرور أزيد من مائتي سنة من الصداقة الأمريكية المغربية." "فإطار الاحتفال بمغاربة ميريكان.. سفارة مريكان ذكرات بعلاقة فنان الجاز راندي ويستون ببلادنا: كان كيحماق على المغرب وفن كَناوة وعطاه الملك وسام"
"حدد المجلس الجهوي كلميم وادنون، يوم الخميس الموافق للخامس من شتنبر المقبل موعدا لعقد دورته الإستثنائية. وسينتخب مجلس جهة كلميم وادنون خلال دورته الإستثنائية التي ستنعقد بمقر ولاية الجهة بدل قاعة الاجتماعات للمجلس الجهوي، -سينتخب- رؤساء اللجان الدائمة ونوابهم. ويشار أن نقل الدورة الإستثنائية لمجلس جهة كلميم وادنون لمقر ولاية الجهة يعود لاسباب لوجستية، حيث تعاني الصوتيات بمقر مجلس الجهة من تلف أصابها منذ مدة في إنتظار إصلاحها وعودة المجلس لعقد دوراته في قاعة مقر المجلس الجهوي. ويذكر أن المجلس الجهوي قد سبق له كسر حالة الجمود التي عانى منها بانتخاب مكتب جديد لمجلس الجهة، بالإضافة لعقد دورة استقنائية أخرى تم خلالها التصويت على النظام الداخلي بعد تعديل بعض من بنوده." "كيف گالت “گود” من قبل. دورة استثنائية لمجلس جهة كلميم وادنون فالأسبوع الاول من شتنبر"
"تعرضت إيناس بنت ليلى الحديوي لهجوم كبير من عند بعض المغاربة المكلخين والمدعششين، بعدما نشرت فيديو في “تيك توك” وهي لابسة لبسة كلها قوس قزح، لي كيذكر براية المثلية. البنيتة إيناس لي عمرها مافايتش 16 العام، حطات فيديو هضرات فيه بالفرنسية، وحاولات تشرح فيه للمتخلفين بالتفاصيل موقفها من المثلية، والسبب لي خلاها تحط الفيديو لي نوض عليه صداعهم. بنت ليلى الحديوي قالت أنها هي ماشي مثلية كيف قالو في التعاليق على الفيديو، ولكن في نفس الوقت هي مع الحريات الفردية، وما عندها حتى حاجة ضد المثلية، بل بالعكس عزاز عليها المثليين والمثليات. واشوف هاد الناس المكلخين واش بغاو يتعلمو يدخلو سوق راسهم، ويخليو بنادم يكون اللي بغا! ميثلي ماشي ميثلي وهما مالهم؟ فاش قايسهم؟ راها حرية فردية وحاجة عادية وماكنتاهموش الواحد بالمثلية حيت ماشي هي جريمة، غير ميول جنسي، واحد كيعجبو التفاح واخر الفريز… بهاد البساطة. " "وتكون كيعجبوها حتى الشجر ونتوما مالكم؟. المكلخين والمدعششين هجمو على ايناس بنت ليلى الحديوي حيت كدافع على المثليين -فيديو"
"لا زال القاسم الانتخابي يثير الكثير من النقاش والجدل. ففي تطور جديد لهذا الموضوع كشف قيادي في صفوف حزب العدالة والتنمية لـ”كَود” أن حزبه تقدم بمذكرة طعن أمام المحكمة الدستورية باش يطيح اعتماد هاد القاسم الانتخابي على أساس عدد المسجلين في الانتخابات. وجاء تقدم “البي جي دي” بهذه المذكرة أيام قليلة من افتتاح الدورة الاستثنائية ديال مجلسه الوطني، والذي هاجم فيه برلمان الحزب القاسم الانتخابي، حيث وصف عبد العالي حامي الدين، نائب رئيس ذات المجلس، هذا القاسم بـ”الفضيحة والسابقة الخطيرة التي تنسف مبدأ التوافق اللّي اعتامدو المغرب هادي ثلاثة عقود”. وزاد حامي الدين أن “القاسم الانتخابي على أساس المسجلين غادي يخلي المغرب فحالة شاردة بين دول العالم”، مضيفا بالقول: “هادي فضيحة عصفات بمبدأ التوافق بين الأحزاب”." "جدل القاسم الانتخابي.. قيادي ف البيجيدي لـ”كَود”: تقدمنا بمذكرة طعن للمحكمة الدستورية باش نوقفو اعتماد هاد القاسم"
"كارلوس غاريدو، المدرب السابق ديال الرجاء والحالي للنجم الساحلي التونسي، عبر على رغبتو في مواجهة الفريق الأخضر فكار فينال ديال الشامبيونز ليگ. المدرب الإسباني أكد بلي باغي يلعب كونتر الرجاء البيضاوي، باش يربحو ويتاهل لنصف نهائي دوري أبطال إفريقيا. غاريدو، اللي سبق ليه فاز مع الرجاء بلقب كأس العرش وكأس الكونفدرالية الإفريقية لكرة القدم “كاف” باغي يتوج مع النجم الساحلي، باش يكون أول مدرب كيفوز بلقبين قاريين مع فريقين مختلفين، خصوصا أنه سبق ليه فاز مع الأهلي المصري بالشامبيونز ليگ. غاريدو تألق مع الرجاء البيضاوي بشكل، إلا أنه أقبل من مهامه وعوضو الفرنسي باتريس كارتيرون، اللي توج مع الفريق الأخضر بلقب السوبر الإفريقي." "گاريدو باغي يتلاقى مع الرجاء فكار فينال ديال الشامبيونز ليگ"
"ساعات بعدما نشرات “گود” خبر اعتقال سفيان البحري لي كان منتحل صفة وداير صفحة باسم الملك محمد السادس في فيسبوك، هو ونادية الداودي بنت الوزير السابق لحسن الداودي، القيادي في العدالة والتنمية، نشر البحري ستوري مع شي قرد وبزاف ديال الناس مشاو زالفين، ووصلات بهم الوقاحة يكذبو الخبر ويقولو طيحنا عليه الباطل. دابة جبنا لكم تصويرة كيبان فيها كلو دم في وجهو، وكتأكد أن بنت الداودي شرملاتو بعدما متعاملش معاها مزيان. هادشي وقع البارح في نص الليل فمطعم بار طابيو فمحج الرياض فالرباط وفق مصدر ديال ”كود”. المرجح أن البحري كان مبرمج ستوري في فايسبوك باش يدوز اليوم للحفاظ على رواج صفحتو، عليها دازت الصورة واخا هو في الأصل عند البوليس." "ها التصويرة ديال البحري بعدما شرملاتو بنت الداودي بقرعة دالشراب.. السيد كان مبرمج ستوري ففايسبوك وخلا الناس يشككو فالخبار"
"لاعب المنتخب المغربي مروان داكوستا سالا العطلة ديالو في دبي، وغادي يرجع اليوم الخميس للسعودية لانه تعاقد مع اتحاد جدة السعودي. اللاعب المغربي لي عندو الجنسية الفرنسية والبرتغالية، كان في دبي هو وعائلتو، مشاو تمتعو شوية بالشمس والأجواء ديال صيف. وكيف حط التصويرة، السواعدة بقاو كيعلقو ليه وفرحانين بيه بزاف، وباغينو يلعب مزيان في ليكيب ديالهم، وكيوصفوه بالوحش." "مروان داكوستا كمل العطلة في دبي وراجع للسعودية"
"باطينا الروكور فالإصابات اليومية بكورونا، بحيث علنات وزارة الصحة، اليوم الخميس، على تسجيل 4320 حالة، وهكذا وصل الإجمالي ل212038، بمعدل إصابة  د584 لكل 100 ألف نسمة، و12 لكل 100 ألف نسمة فهذ 24 ساعة.  وحسب نشرة كوفيد19 اليومية، تسجلات  اليوم 66 وفاة، وبلغ الإجمالي 3572، بنسبة فتك ديال 1,7 فالمية. وتشافاو اليوم 3320 واحد، ووصل المجموع ل174911، بنسبة تعافي ديال 82,5 فالمية. ووصل عدد الحالات النشيطة ل33555، منهم 787 فحالة خطيرة او حرجة، 65 من هذو نيت تدهورات حالتهم غير هذ النهار، و60 تحت التنفس الاصطناعي الاختراقي، أما أسرة الإنعاش فوصلات نسبة الملء ديالها ل34,10 فالمية. واليوم تستبعدات 17881 حالة، ووصل مجموع الحالات السلبية ل3073007. وكتتوزع الإصابات والوفيات الجديدة على الجهات والأقاليم كما يلي:  وهذا المنحنى الوبائي اليومي والأسبوعي:  وهذو الوفيات الأسبوعية: " "حطمنا روكور جديد فالإصابات بكورونا اليوم.. 4320 مغربي ومغربية تصابو و66 ماتو و3320 تشافاو.. الطوطال: 212038 إصابة و3572 وفاة و174911 متعافي.. و33555 كيتعالجو منهم 787 فحالة خطيرة"
"تم اطلاق نار وقع قبل قليل بالحي الشتوي بجليز قرب محكمة الاستئناف، وذلك بعدما قاما شخصين يمتطيان دراجة نارية من نوع تي ماكس بإطلاق النار على رواد المقهى. لاكريم واضاف ذات المصدر ان احد رواد المقهى قتل أثناء الهجوم الذي تجهل دوافعه لحدود الساعة، فيما أصيب نادل المقهى واحدى الفتيات بجروح خطيرة نقلوا على اثرها للمستشفى." "عاجل: مجهولون يطلقون النار على رواد مقهى في مراكش ومقتل أحد الزبناء وجرح نادل المقهى وزبونة"
"مرحلة جديدة بداها المنتخب الوطني لكرة القدم في مجال التواصل. الصفحة ديال المنتخب على موقع التواصل الاجتماعي “أنستغرام” وصلات لأزيد من 200 ألف متابع، منهم اللعابة كاملين واللّي تاتفاعلو ديما معاها. عدد متتابعي صفحة الأسود على “الأنستغرام” عجباتهم الخدمة اللّي رجعات دبا فمجال التواصل داخل المنتخب الوطني، واللّي ولات تادار بزاف وقارنوها بالأندية العالمية وحتا الناس من برا عجباتهم بزاف. " "حساب المنتخب فانستكَرام فات 200 ألف آبوني"
"  أورد مصدر طبي ل”كود”، أن جهة الداخلة وادي الذهب، قد سجلت إلى حدود الواحدة والنصف من ظهر اليوم الخميس، سبع حالات إصابة مؤكدة بفيروس كورونا. وأوضح المصدر أن الأمر يتعلق بست حالات وافدة على الداخلة على متن حافلات للنقل العمومي تابعتين لشركتين عبر الطريق الوطنية رقم 1، فضلا عن حالة مخالطة لحالة مؤكدة مسجلة مسبقا في المدينة. وبتسجيل الحالات السبع الجديدة ترتفع حصيلة الإصابات المؤكدة بكوفيد-19 في جهة الداخلة وادي الذهب، منذ بدء ظهور الوباء إلى 153 حالة مؤكدة، من ضمنها 78 حالة تعافي ودون تسجيل أية حالة وفاة." "7 حالات تقاست بكورونا فالداخلة "
"السياحة الداخلية المغربية تبدلات وتغيرات وتطورات، مابقاتش عبارة على أسرة مجموعين فطوموبيل هازين معاهم النص فالكوزينة وشادين الطريق عند شي حد من عائلتهم، وأراك للبحر ولا الطبيعة الكوكوط كتصفر وكولشي مشبح حداها والبراهش كيتناقزو، وشي تصويرة ولا جوج فجامع لفنا ورجع من وراها غدا أو حدا السبع دإفران، هاد النوع ديال السياحة باقي ولكن الدولة كتعامل مع المغاربة بحال الى غير هو لي خاص يكون، وبلي المغاربة ممنحقهمش يديرو السياحة على الطريقة الأجنبية، بحال لي كيديرو المغاربة نيت فأوروبا وآسيا وتركيا، عائلات كيدخلو لمطاعم فيها ماكلة زوينة وبثمن مناسب بلا نصب وإحتيال وبلا جعبة، الكبار الى بغاو يضربو الطاسة موجودة والوليدات الصغار كيلعبو حدا واليديهم، راه بزاف ديال المغاربة كيهربو من المغرب فالعطل غير باش يعيشو هاد هامش الحرية لي مسموح بيه للاجانب وممنوع على المغاربة. المغرب بلاد مافيهاش مكة ولا الفاتيكان مافيهاش الحرية ديال برشلونة ولا متاحف سان بيترسبرغ ولا جزر اليونان وشواطئ الطاليان ، المغرب بلاد عندها الشمس والتنوع المناخي وشوية ديال التاريخ والعراقة وبنادم، وهادشي لي كيغري السائح الأجنبي باش يجي يزو البلاد وخصوصا الأوروبي كيجي يشوف كيفاش كان عايش الغنسان ماقبل التاريخ في المناطق النائية ديال الأطلس والجنوب، ولكن بالنسبة للشباب المغربي وللطبقة الوسطى شنو كتقدم البلاد من غير البحر ديال الله عامر زبل وبلا بنية تحتية وحتى الى تواجدات كتخرب دغية، ومطاعم وبيران سنوات وهوما كيسربيو الشراب مدرح بثمن خيالي، حيت أصلا ممنوع يتباع للمغاربة وكيشربوه بالتخبية ومعندهمش الحق يتشكاو، كوبل مسافرين بلا كاغيط ديال الصداق مايمكنش يشدو أوطيل محترم، خاص يمشيو يقلبو على برطمة كتقلب بريحة الشيشة وفراشها عامر مني بحال شي مختبر ديال التبرع بالمني على برا." "المغرب بلاد مافيهاش مكة ولا الفاتيكان مافيهاش الحرية ديال برشلونة ولا متاحف سان بيترسبرغ ولا جزر اليونان وشواطئ الطاليان وابلاد مافيها حتى شي حاجة إستثنائية لي يشوفها الواحد ومع ذلك مايضربش فيها حتى الطاسة وينيك على خاطرو وباغينها تكون سياحية باش بالدعاء"
"اعلن موظفو وكالة التبادل التجاري الامريكية  ان المغرب غادي يبدا يستورد اللحم د العجل الامريكي هاد العام بالاضافة الى الدجاج  اللي بدا تصديرو غشت الفايت و قالو انها اول مرة توقع هاد القضية بعد توقيع اتفاقية التبادل التجاري الحر بين امريكا و المغرب. واضافو قائلين ان البگري الامريكي هو افضل لحم ف العالم و ان المغاربة غير غادي يدوقوه غادي يطلبو اكثر .as soon as the Moroccans get a taste of it, they’ll surely want more للاشارة التعاملات المغربية الامريكية ف الميدان الفلاحي وصلات لقيمة 512 مليون دولار امريكي." "البگري الميريكاني قريب فالسوق المغربي و مسؤول قال:” الا ذاقوه المغاربة ما عمرهم يتفارقو معاه"
"أكد مصدر من الجامعة الملكية المغربية لكرة القدم لـ”كود” أنه مكاين حتى شي جديد على تركيبة تشكيلة المنتخب الوطني، موضحا أن كولشي مزال فالحجر الصحي. وبخصوص كيفاش سيتم التعامل مع توقف النشاط الكروي والتخفيف من هاد التوقف باش ميكونش شي انعكاس سلبا على اللاعبين، جدد المصدر تأكيده على أن الجامعة كانت هضرات على هادشي في بداية الحجر، حيث تم تسبيق منح الفرق قبل موعدها. وأكد المصدر الجامعي لـ”كود” أن الأزمة التي خلفتها “كورونا” فيروس فالفرق الكروية “غادي تأثر” على سوق انتقالات اللاعبين المحترفين الدوليين، اللي كيقلبو باش يلعبو في فرق مستويات أكبر، مشيرا بالقول: “أكيد سيؤثر وكل فريق حسب امكانياته”." "مصدر من الجامعة لـ”كود”: كورونا أثرات على سوق انتقالات اللاّعبين المحترفين وها شنو كنا درنا فبداية الحجر الصحي"
"احتل المنتخب الوطني المغربي مركز جيد في التصنيف الجديد ديال فيفا لصدر هاد الصباح، وأصبح المغرب كيحتل المركز 48 في التصنيف العالمي، وهي مرتبة سنوات معمر المغرب وصل ليها.
وأصبح المغرب السابع إفريقيا والثالث عربيا، بعد التألق ديالو الأخير في المباريات للعبها، برسم تصفيات كأس العالم، أو المباراة الودية أمام كوريا الجنوبية. الأسود عندهم تصنيف جيد أفضل من منتخب الكوت ديفوار المنافس المقبل ديالهم في الجولة الأخيرة لكأس العالم، الأخير كيحتل المركز العاشرة إفريقيا و61 عالميا، وهو تصنيف ضعيف بالمقارنة مع المراكز لكان كيحتلها في سنوات سابقة. وغادي اكون التصنيف الجديد حاسم في مراكز المنتخبات المؤهلة لكأس العالم 2018، لأن فيفا غادي تعتمد عليه في القرعة ديال كأس العالم لغادي ديرها الشهر المقبل.
والتصنيف غادي ازيد اقوي حظوظ المنتخب الوطني في الفوز على الكوت ديفوار والتأهل لكأس العالم للمرة الخامسة في تاريخ كرة القدم المغربيىة." "الأسود محيحين في التصنيف ديال فيفا وعندهم مركز أحسن من الكوت ديفوار"
"قبل 18 ابريل 2021 كان المغرب حاجة وبعد احداث سبتة طحنا بزاف من عين العالم. ف18 ابريل دخل ابراهيم غالي زعيم البوليساريو ل”لوگرونيو” ب”ريوخا” فشمال اسبانيا بباسبور ديبلوماسي جزائري باسم اخر. ناضت ازمة حقاش الرباط قالت لمدريد ما خبرنيناش. ما تسوقوش لينا. كان المغرب فديك الوقت فموضع قوة. كان مزيان. كنا لبلاد اللي دارت اكثر لقاحات لمواطنيها فافريقيا. بحالها بحال اوربا. كانت الطريق مبعدة لينا باش ندوزو من مرحلة لمرحلة جات احداث سبتة. فقنا من الگلبة. حكومة كتوظف 10 فيهم قاصرين واطفال فحرب باردة مع دولة اخرى. هادي هي صورتنا. داز اكثر من 10 الاف مغربي فوقت قياسي. شوهة واش من شوهة. حسينا بالعار من بلادنا. لقاتها اسبانيا من الجنة والناس وناض اعلامها شوهنا بزاف. المغرب بقى هاز الايقاع وعطانا الاحساس باللي عندو شي دوسي صحيح تحتو. اليوم فالساعات الاولى من الثلاث 2 يونيو 2021 خرجات طيارة فرنسية من مطار بيكتوريا باقليم الباسك وفيها ابراهيم غالي ونقلاتو للجزائر. لا متابعة ضدو لا اعتقال لا والو. تفتح تحقيق وسمعو ليه. فهاد الفيلم خسرنا بزاف بزاف. خسرنا صورتنا عند ريوسنا اولا. عاد نشوفو العالم، لمغاربة شعرو بالعار لهاديك الصور اللي ما كتعكسش بصاح واقعنا. لا حنا عندنا مجاعة لا حنا دولة بئيسة لا حنا دولة قمعية باش نشوفو هاد الاعداد كتخرج من لبلاد. لكن الديبلوماسية كانت مسؤولة على تدبير هاد الملف. دارت تدبير كارثي. هاداك اللي كيقول ليه رئيس افريقي “امبيسيل” بين ضعفو. الديبلوماسية ماشي ديال الخفة. ماشي ديال التزقزيق. ديال الرزانة. ماشي ديال المزايدة. ديال العقلانية والقرارات اللي فيها حكمة. اش ربحنا من هاد الشي. قول اش ما خسرناهش فهاد الشي. اوربا فسابقة كلها مع اسبانيا ضدنا. ولينا بحال ايلى حنا ليبيا وحتى تركيا حتارموها وحنا هانونا. درنا خطأ باش دخل بوريطة فحرب مع المانيا وكنعرفو قوتها فالاتحاد الاوربي. قطعنا معاها العلاقات الديبلوماسية تقريبا بعد استدعاء سفيرتنا فبرلين وتزادت عزلتنا. فهاد الازمة كنا بوحدنا. فين لعرب؟ حتى حد ما ضامن مع المغرب. ما كان معانا. خاصنا نعتارفو باللي ما يمكنش نعولو عليهم. يمكن ضعفنا ان وزير خارجيتنا ما دار حتى حاجة فهاد الاتجاه. باغي غير يضارب. كل نهار كيهدر مع شي وزير خارجية افريقي. هادي قضية عندها ارتباطات مع الهجرة. علاش ما وقف معانا حتى حد؟ مرة اخرى حقاش بوريطة ما فيدوش. دابا عشنا عزلة. البارح دارت وقفات فمدن اسبانية بين جزائريين وناس البوليساريو احتفاء لنصرهم على المغرب. اييه داروه. داروه حقاش عندنا وزير فالخارجية بحال بوريطة" "باش تكون عندك ديبلوماسية “امبيسيل”. كيفاش كنا شان ومرشان وولينا مرمدين. الاتحاد الاوربي ورا اسبانيا وفرانسا تخلات علينا وعريبان ما مسوقينش والاشقاء الافارقة ما على بالهمش"
"عاد عبد الاله بنكيران، رئيس الحكومة السابق، للحديث عن “أزمة” البلوكاج الحكومي سنة 2017 والتي أدت إلى إعفائه من رئاسة الحكومة، بالقول :” ماشي ديما الفرقة د الكورة كتربح الماتشا”، مضيفا :”شي مرات كيوقع البلوكاج بحال لي وقع الوداد، وكيف وقع لينا ف البلوكاج الحكومي غير حنا وقع لينا”. وتابع بنكيران، في لايف جديد بث على صفحته في الفايسبوك، :”متعرف يصلحوها كيفما يصلحها الكاف”، مستطردا :”ماشي هذا هو الأساس بل المعقول لي غاتربح به بلادنا”. ووجه بنكيران مجددا رسائله إلى الملكية في المغرب بالقول :”بغينا ليهم غير الخير، الملكية فالمغرب ماشي حاجة عادية وحنا مستعدين نصبرو وبغينا المعقول”. وأضاف بنكيران بأنه على علم  بعدم رضى غالبية أعضاء الحزب عن الوضع. وقال بنكيران إنه يستحيل تطبيق العلمانية في المغرب بدون القيام بثورة واسقاط الملكية، مشددا على قوة رابطة البيعة بين الشعب والملك واستحالة فصل الدين عن الدولة." "بنكيران: فالبلوكاج وقع لينا بحال داكشي لي وقع للوداد غير حنا مكانش “الفار” لي غايفضحهم"
"شهدت شوارع مدينة العيون والطرق المؤدية إلى القاعة المغطاة الحزام احتفالات واهازيج فلكلورية. فرق موسيقية شعبية حضرات لهاد الحفل الكروي بمناسبة المباراة النهائية، اللي كتجمع المنتخب الوطني داخل القاعة ونظيره المصري فهاد الساعة.  بزاف ديال الجماهير حضرت مبكرا للقاعة، حاملة معها الإعلام الوطنية والافتات، باش تشجع لاعبي ديال المنتخب الوطني. وردد الجمهور اهازيج كتغنى بمنتخب فوتصال واستعمل الطبول باش يعطي حماس كبير لهاد الفينال. التعزيزات الأمنية كانت مكثفة، خصوصا في محيط القاعة والطرقات المؤدية إليها. الماتش حضره احمد احمد رئيس الكاف وفوزي لقجع رئيس الجامعة وأعضاء من المكتب التنفيذي الكاف والمكتب المديري للجامعة إضافة إلى وحيد خاليلوزيتش، مدرب المنتخب الوطني." "احتفالات واهازيج سبقات الفينال ديال الفوت صال وخاليلوزيتش حاضر فماتش المنتخب ومصر – فيديو"
"أفاد الصحفي مصطفى حيران، في تدوينة له على صفحته الخاصة بموقع التواصل الاجتماعي “فايسبوك”، أنه مثل أمام عناصر الفرقة الوطنية للشرطة القضائية، قبل أن يحال على النيابة العامة بمحكمة عين السبع. وجاء استدعاء الصحفي حيران، حسب مصادر “كود”، على خلفية التدوينة الشهيرة تحت عنوان “كيف صيد المخزن الملكي الصحافي توفيق بوعشرين”. المهم قضية الصحفي بوعشرين ناشر يومية “أخبار اليوم المغربية” مزال كدير الجدل." "قضية الصحفي بوعشرين جرات صحافي للقضاء"
"قال الموقع المتخصص فأخبار الجيوش والعتاد الحربي “انفو ديفينسا”، أن البرلماني الاسباني عن حزب المواطنين، راسل رؤساء اللجان فالكونغريس الامريكي وطلب منهم باش يوقفو عملية بيع صواريخ مضادة للسفن للمغرب. وقال البرلماني خوسي رامون بوثا في رسالته حول عملية البيع ” هذا سيشكل خطرا على أسبانيا وسيؤثر سلبا على الاستقرار في مضيق جبل طارق الاستراتيجي”. ونبه البرلماني نظرائه الأمريكيين إلى أن “العلاقات الجيدة بين المغرب وإسبانيا تستند في نهاية المطاف إلى تفوق إسبانيا العسكري، والذي يتم تقليصه بسرعة فائقة”، مشيرا أن المغاربة أيضا استغبوا ضعف حكومة اليسار بقيادة بيدرو سانشيز." "برلماني صبليوني راسل الميريكان باش ماتبيعش الصواريخ للمغرب"
"في ردّه على سؤال “كود”. قال رئيس الحكومة السابق والأمين العام السابق ديال البي جي دي، ان المسألة ديال الحجاب أمر شخصي. رد بنكيران جاء بعد النقاش والجدل لي وقع بسبب صور النائبة البرلمانية أمينة ماء العينين بلا حجاب. وأوضح بنكيران، بعد المشاركة ديالو ف الدورة العادية ديال برلمان المصباح بسلا، ان حزبه معندو علاقة بالقضية ديال ماء العينين اللي عندها بعد شخصي لا أقل ولا أكثر”. بنكيران قال على أن الموضوع ديال نزع أمينة ماء العينين للحجاب كيهم علاقتها بالله وحتى شي حد منعدو بيه علاقة”." "بنكيران لـ”كود”: الحجاب أمر شخصي والحزب معندو علاقة بالقضية ديال امينة ماء العينين"
"قيادي نقابي فالعدالة والتنمية مات بعد الإصابة بفيروس كورونا. فقد علمت “كَود” من مصدر مطلع أن الأمر يتعلق بمحمد السندي، الكاتب الجهوي للاتحاد الوطني للشغل بالمغرب بجهة طنجة تطوان الحسيمة وعضو مكتبه الوطني. وحسب مصدر “كَود” فإن السندي مات إثر مضاعفات إصابته بفيروس كورونا بعدما تدهورات حالتو الصحية وداروه فالإنعاش لكن الراحل في الأخير سالا معاه الوباء اللعين." "قيادي فالنقابة ديال “البي جي دي” قتلاتو “كورونا”"
"الاجتماع الذي تعقده لجنة المالية بالقاعة المغربية بمجلس النواب وقعات فيه واحد الإشكالية قانونية فريدة. رئيس اللجنة عبد الله بوانو دعا عدد من المدراء داخل صندوق الإيداع والتدبير إلى تقديم عروضهم أمام اللجنة، في غياب الوزير التابع لهم ولي هو وزير الاقتصاد والمالية محمد بوسعيد. ويقول الفصل 102 من الدستور المغربي أنه “يمكن للجان المعنية في كلا المجلسين أن تطلب الاستماع إلى مسؤولي الإدارات والمؤسسات والمقاولات العمومية، بحضور الوزراء التابعين لهم، وتحت مسؤوليتهم”. دبا عدد من المسؤولين فالسي دي جي حصلو ومفهمو والو خاص ضروري الوزير التابع ليهم وتحت إمرتهم ولي هو وزير المالية بوسعيد." "وحصلة هادي.. مدراء من “السي دي جي” حرجهوم بوانو باش يقدمو عروض فالاجتماع ديال معاشات البرلمانيين وها شنو كيقول القانون"
"“كود” في حوار مع المخرج المغربي فوزي بنسعيدي بمناسبة بدء العرض التجاري لفيلمه “وليلي”. مخرج مبدع. كلشي اللي كيعشق السينما فهاد البلاد كيتسنى فيلمو. مهووس بالسينما. عندو ثقافة سينمائية كبيرة. ماشي مدعي بشحال شي وحدين. فالجزء الاول من حواره مع “كود” غادي يهدر علي تأخيرو فتصوير رابع فيلم ليه. كيتكلم على اختياراتو الفنية على تكريمو للسينما المصرية على تصويرو فمدينتو مكناس. الجزء الاول من الحوار: “كود”: علاش طويل فيلم رابع فمسيرتك بعد “الف شهر” و”ووتس وندرفول وورد” و”موت للبيع” جا وليلي؟
فوزي بنسعيدي: حيث انا ما يمكنش لي ما نديرش السينما. ما كنشوفش راسي كندير شي حاجة اخرى من غير السينما “كود”: وتعطلتي شوية باش دير فيلم رابع؟
فوزي بنسعيدي: اه من هاد الناحية اه. فهاد الاتجاه هادا كان ممكن يكون هاد الوقت ديال الفيلم الخامس او السادس فمسيرتي. وقعات امور كثيرة بين “موت للبيع” و”وليلي”. “كود”٬ عندها علاقة بالكتبة. حقاش انت اللي كتبتي السيناريو ودرتي الاخراج؟
فوزي بنسعيدي: ابدا ماشي هادا هو السبب. سبق لي درت نفس الشيء فالافلام السابقة وما كانتش الفترة الزمنية بين فيلم واخر كتفوت 3 سنين. هاد الخطرة وقعات امور منها انني جاوبت الاقتراحات اللي جاتني فالتمثيل. مثلت فافلام كثيرة مقارنة بالريتم ديالي لقديم. نزيد على هاد الشي الدراري حتى هما. عندي عائلة وجوجت لولاد= 10 سنين و15 سنة= وخاصني نعطي شوية الوقت للعائلة وما بقيتش حر ديال راسي كيف قبل. الامر الثالث هو التمويل اللي خدا وقت اكثر من الافلام اللي قبل. كاين تحول كبير فتمويل الافلام وصناديق دعم الافلام تبدلات. اللي كان كيعطي لفيلم 100 الف اورو ولى كيعطي غير 50 الف اورو اذن خاصك تلقى 50 الف اورو فجهة اخرى
هاد الامور كلها خلات انني تعطلت فهاد الفيلم كود: في افلامك السينمائية وهادي من خصائص سينما فوزي بنسعيدي٬ كل مرة كيكون تكريم لسينما معينة. لمخرجين معينين. من طاتي وانت جاي. هاد المرة ختاريتي تكريم السينما المصرية. علاش؟
فاش فكرت ندير قصة حب وتساءلت كيفاش خاصها تكون حقيقية ويتيق فيها المشاهد ونتيقو فالكوبل وكتكون باينة الرغبة والاحاسيس اللي كتكون فعلاقات الحب٬ هاد الشي كولو حالني على الميلودراما فالسينما المصرية. بغيت غير نشير باللي هاد الشي ما شي حالني على كتابة السيناريو اللا٬ بل على طريقة الاخراج.
هاد الشي ما كيعنيش ان الفيلم تبنى على الميلودراما المصرية. اللي ف”وليلي” نوع من مغازلة الميلودراما المصرية. “كود”: هادا تكريم للسينما المصرية؟
فوزي بنسعيدي: طبعا كان تكريم بان ف”وليلي” بحال نزهة “نزهة رحيل” باش كانت لابسة هاديك الكسوة =لباس فنانات مصريات فالستينات والسبعينات بحال فاتن حمامة= مع موسيقى عبد الحليم مع حركة الكاميرا. ثم تصوير النساء في الفيلم سواء نزهة او منى =منى فتو=.
ليكوستيم جزء من هاد التكريم لهاد السينما. مع بعض الفضاءات الخارجية لعلاقة الحب بين البطلين وطبعا كيف ذكر قبل الموسيقى من اسمهان وعبد الحليم وعبد الوهاب. كود: واش هاد السينما اثرات ففوزي بنسعيدي؟
فوزي بنسعيدي: باش كان اوجه السينما المصرية كان تأثير. طبعا بلا ما ننساو التأثير لكبير ديال التلفزيون من خلال الافلام والمسلسلات المصرية. من بعد باش كبرت خديت مسافة بيني وبين هاد السينما. اكتشافي لسينمات خراين خلاتي يمكن دخلت فموقف نقدي لهاد السينما اللي عجباتني وانا صغير.
هذا الفيلم من خلال هاد الاوماج هو نوع من التصالح مع هاد السينما. ولكن هاد الاوماج راه مرتابط بالقصة. كيف ما درت فيلم ديال دراري صغار باغيين يشفرو بيجوتري مشيت ليفيلم نوار. كود: علاش هاد الحوار اللي ديما كديريه فافلامك مع اجناس سينمائية اثرات فيك؟
فوزي بنسعيدي: كان ممكن ما نديرش هاد الحوار مع الاجناس السينمائية كيف قلتي. ولكن انا سينيفيل. كتموت على السينما. ديما كيكون واحد الاستحضار لهاد الاجناس. “كود”: ندوزو لمدينة عندها بيك علاقة خاصة جدا وهي مكناس. انت ولد مكناس. بان ففيلم “وليلي” كان واحد خوف فتصويرها. ففيلم “موت للبيع” تصورتي بحب كبير مدينة تطوان. ف”وليلي” كاين نوع من الخوف واش خفتي باش كنتي كتصور فيها؟
فوزي بنسعيدي: يمكن الجانب اللي بغيت نصورو فالفيلم بهاد المدينة وعندو علاقة بالقصة ما كانش. على هاد القبال كانت وليلي منسجمة مع القصة.
طبعا كولد مكناس كانت عندنا علاقة خاصة بزاف مع وليلي. كنا كنمشيو ليها بزاف حقاش كان الطوبيس كيدي ليها. لكن كنتكلم على طريقتك فتصوير مدينتك مكناس واش هاد النوع من الخوف حقاش هي مدينتك مقابل الحب اللي صورتي بيه تطوان ف”موت للبيع”؟
يمكن هاد القضية اللي قلتي عندك فيها الحق. لان العلاقة بالمدينة الاصل بحال العلاقة مع العائلة. كتكون متشنجة. يمكن شي حوايج عاجبيني وشي حوايج ما عاجبينيش. العلاقة ماشي كلها حب. فتطوان الوضع خاص. كانت هي مدينة العطلة ايام طفولتي ومدينة والدي. باش كانت عندي 3 سنين تحولنا وسكننا فتطوان لمدة ورجعنا لمكناس.
مدن العطلة والصيف كتعيش فيها غير الحوايج الزوينة. ما فيها مدرسة ما فيها مشاكل ما فيها والو من المدينة اللي كتسكن فيها.
حاجة اخرى كانت زوينة فتطوان وهو انه كانت فرصة نشوفو التلفزيون الاسباني. كانت فرصة كنشوفو افلام ما يمكنش نشوفوهاش فالتلفزيون المغربي. “كود”: ففيلمك الاخير وليلي صورتيها مزيان وفمكناس تقريبا ما معروفهاش كاع؟
فوزي بنسعيدي: انا خديت من المدينة الامور اللي كتعاون القصة. مكناس كانت مدينة فيها ضغط على الشخصيات. “كود”: مدينة عنيفة مع الشخصيات. مول ما عندو علاقة بالمحيط ديالو وشخصيات تالفة لا الفقيرة لا المرفحة؟
فوزي بنسعيدي: على هاد القبال اختاريت نصور فيها. بالنسبة لي كتبان كازا ساهلة فالتصوير ديالها والتصوير فيها مقارنة بمكناس علي هاد القضية ديال الضغط.
على هاد الشي علاش اختاريت مدينة مكناس.
اللي كانت عاجباني باش جات الفكرة هي وليلي. طبعا هي اللي فرضات المدينة حقاش غادية تكون اما فاس واما مكناس. ومكناس اقرب فضاء وقريبة للشخصيات.
الفيلم اللي صورتو فالسابق فمكناس هو “الحافة” وللي هو فيلم عنيف مع الاطفال. فهاد المدينة كاين الشيخ الكامل ولحمادشة هاد الشي سامارك فالصغر. مكناس كانت فهاداك الموسم بحال شي مدينة اغريقية. كود: فوليلي” تفاديتي كاع اللي كيفكر لمغاربة فمكناس؟
فوزي بنسعيدي: هادا هو الخطأ اللي كيديروه سينمائيين مغاربة. باش كيصورو اللي معروف فالمدينة كيولي جانب فلكلوري سياحي وهاد الشي كنتفاداه. الجزء الثاني من الحوار غدا فنفس الوقت" "حوار طويل للمخرج فوزي بنسعيدي مع “كود”. الجزء الأول: ما كنشوفش راسي كندير من غير السينما ووليلي نوع من التصالح ديالي مع السينما المصرية"
"فعز الأزمة الصحية الي تتعرفها اسبانيا ناض فوكس تيسول وزيرة الخارجية الأسبانية على شنو ناوية دير مع المغرب بخصوص ترسيم الحدود الإقليمية. فخلال إجتماع لجنة الشؤون الخارجية بالبرلمان الإسباني اللي كانت مخصصة أصلا لتداعيات ازمة كورونا فيروس و جهودات حكومة سانشز فشقو المتعلق بالعمل الدبلوماسي، ناض برلماني من فوكس متسلل و طرح سؤال على القرار السيادي ديال المغرب بترسيم حدودو الإقليمية و نشر القرار فالجريدة الرسمية. الوزيرة الإسبانية جاوباتو بأن المغرب مادار حتى شي حاجة ديال لعيب و باقي مخداش الخريطة و الستيلو باش يدير الترسيم على حد تعبيرها. الوزيرة أضافت بأن التقسيم غادي يكون بتوافق الطرفين و وفق المعايير المتفق عليها دوليا." "الجايحة تضرب فإسبانيا و فوكس مشطون بالمغرب. وزيرة خارجيتهم: الرباط ما دارتش معانا العيب فالحدود"
"إدارة الدفاع الحسني الجديدي طبعات 7000 بيي لماتش ديال الوداد البيضاوي غدا الأحد بالملعب العبدي فالجديدة، برسم المباراة المؤجلة عن الدورة الأولى من منافسات البطولة. وحددت ثمن ديال البيي ف30 درهم للمدرجات العادية و100 درهم للمدرجات الجانبية و200 درهم للمنصة المغطاة. هاد الأثمنة ما غاديش تمنع جمهور الفريقين من الحضور بكثافة، واخا العدد لي حداتو الإدارة لانصار الوداد البيضاوي قليل مقارنة مع ما هو مخصص للجمهور الدكالي. الجمهور عوال ينزل الملعب من الصباح، وهو السبب لي خلا السلطات الأمنية فالجديدة تخصص 700 بوليسي الماتش باش يامنوه ويحافظو على سلامة المشجعين ويتدخلو فالوقت المناسب، إلا وقعات شي فوضى. علاش هد العدد الكبير من البوليس، السلطات الأمنية خايفة لا توقع اشتباكات مرة أخرى بين فصيلي “كاب صولاي” و”دوس كالاص”، كيف ما وقعات فالماتش ديال الدفاع الحسني الجديدي والجيش الملكي فالملعب البلدي بالقنيطرة نهار الأربعاء لي فات برسم ثمن نهائي كأس العرش." "7000 بيي و700 بوليسي لماتش الوداد والجديدة…كلشي خايف من الشغب"
"بعد مقال “كود” حول انتشار الزبل في سوق الخضر والفواكه بمنطقة تابريكت بمدينة سلا، عاينت “كود” صباح اليوم بدء أشغال جمع النفايات بتعليمات صارمة من السلطة المحلية التي ستعقد اجتماعا على مستوى جماعة سلا التي يترأسها جامع المعتصم القيادي في حزب العدالة والتنمية. مسؤول في قيادة المنطقة، قال ل”كود” انه سيتم عقد اجتماع حاسم اليوم لوضع الاجراءات اللازمة لتنظيم السوق وكذا لحماية البيئة والحد من انتشار الازبال في الاماكن المقربة من الاسواق لكي لا تؤثر على جودة المنتوجات التي تباع للمستهلك. وكانت كود عاينت في جولة مصغرة صباح يوم امس الاثنين 17 بالسوق اليومي بمنطقة تابريكت بمدينة سلا، التي يسيرها حزب العدالة والتنمية، تواجد مكثف للأزبال وغياب شبه تام للنظافة رغم مجهودات عمال النظافة.   " "بالصور. مور الضجة على انتشار الزبل فسلا..المسؤولين بداو يتحزمو وهاش اشدارو"
"علمت “كود” ان الصحافي لمرابط مبارك التحق بقناة “ميدي 1 تي في” كنائب رئيس تحرير. الصحافي اللي كان سكرتير عام للتحرير ف”اخبار اليوم” وقبلها دوز تجربة طويلة ف”الاحداث المغربية” التاحق بهاد القناة فتجربة جديدة القناة وفق مصدر “كود” بغات تستافذ من تجربتو الطويلة فالميدان الصحافي. معولين عليه يساهم فالتغييرات اللي كاينة فالقناة وتوجهها الاخباري اللي دشنها عمر الذهبي من نهار تكلف بيها" "لمرابط نائب رئيس تحرير ف”ميدي 1 تيفي”"
"فالصبليون كل دقيقة كدوز كيكون الجديد. وزيرة مصابة بفيروس كورنا فيروس. لاليگا وقفات جوج سيمانات وزيد وزيد. غير اصابة وزيرة المساواة ايرين مونتيرو خربق كلشي. ماشي غير الوزراء اللي دارو ليهم تيست باش ما تنتاقلش العدوى وماشي غير صاحبها اگليسياس نائب رئيس الحكومة اللي دار فالحجر الصحي بل حتى الملك والملكة والاميرات دارو ليهم تيست باش يعرفو واش تنقلات ليهم العدوى. الملكة ليتيسيا كانت تلاقات مع وزيرة المساواة مونتيرو قبل ايام قليلة فقط ودابا خايفين تكون نقلات الفيروس للملكة ومن بعد دوز للملك وللاميرات. نفس التيست كان دار لكاع افراد حكومة بيدرو سانشيز
دابا العائلة الملكية والحكومة كيتسناو النتيجة.  مونتيرو كانت شاركات نهار 8 مارس فمسيرات لمناسبة عيد المرأة. الحكومة الاسبانية دارت خطأ كبير باش خلات هاديك المسيرات. دابا كتخلص الثمن" "ملك وملكة الصبليون والاميرات دارو ليهم تيست “كورونا فيروس” بسباب هاد الصورة: "
"من بعد الصداع لي كان نايض بيناتهم، فرح الفاسي وعمر لطفي تصالحو ورجعو “الفولو” لبعضياتهم في أنستكَرام والظاهر ان المشاكل بيناتهم تحلو. فرح الفاسي وعمر لطفي كانو تزوجو قبل سنوات بعد قصة حب كبيرة، وبحالهم بحال بزاف ديال الناس مزوجين ناضو بيناتهم المشاكل، ولكن حيت هوما مشهورين وبزاف ديال الأعين عليهم، دغيا تعرفات القضية، ودارت الهدرة على انفصالهم. وواخا المشاكل والكلام الرائج على مواقع التواصل الاجتماعي، إلا ان فرح الفاسي وراجلها عمرهم ما جاوبو حيت عارفين يمكن أن هاد المشاكل غير عابرة ومابغاوش يكبروها." "من بعدما دارت الهدرة انهم تفارقو.. فرح الفاسي وعمر لطفي سمن على عسل"
"كما أكدت “كود” في مقال نشر مساء أمس الإثين، فقد قررت اليوم الثلاثاء (19 دجنبر 2018)، قاضي التحقيق بمحكمة الاستئناف بمدينة فاس، إعادة تبليغ عبد العالي حامي الدّين، القيادي البارز في صفوف حزب العدالة والتنمية، للمثول أمامه على خلفية الشكاية التي تقدمت بها عائلة الطالب اليساري محمد آيت الجيد بنعيسى الذي لقي مصرعه قبل نحو 24 سنة. وفق مصادر “كود” القريبة من البحث، فإن قاضي التحقيق المكلف بالملف قرر إعادة استدعاء عبد العالي حامي الدين للمثول أمامه في الجلسة التي ستعقد بتاريخ 24 يناير 2018، ومن المنتظر أن يتم إبلاغ النيابة العامة باستئنافية الرباط بتطورات القضية، من أجل إعادة تبليغ عبد العالي حامي الدين الذي تخلف عن الحضور. وكانت “كود” قد أكدت أن عبد العالي حامي الدين رئيس منتدى الكرامة مغاديش يحضر لهاد الجلسة حيتاش لم يتم تبليغه." "قاضي التحقيق يأمر بإعادة استدعاء حامي الدين للمثول أمامه"
"جماهير المغرب التطواني وقبيل إنطلاق مقابلة فريقها اليوم، دارت واحد الشكل إحتجاجي على مقتل “حياة”، على يد البحرية الملكية يوم الثلاثاء الماضي. الجماهير بدات كتصفر وتغوت مباشرة ساعة انطلاق النشيد الوطني فالملعب، وقال نشطاء من تطوان أن هادشي دارو الجمهور علاقة بوفاة حياة، لي كانت باغيا تحرگ باش تقلب على زهرها صدقت ميتة فوسط البحر. " "جمهور تطوان كاعي بزاف. بالفيديو الجماهير صفرات وغوتات ملي بدا النشيد الوطني فالملعب بسباب مقتل حياة على يد البحرية"
"وقف بطل فيلم “توايلايت”، روبرت باتنسون، تصوير فيلم الجديد “باتمان”، بمجرد ما عرف خبر إصابتو بفيروس كورونا المستجد. وقررات الشركة البريطانية المكلف بتصوير الفيلم توقف التصوير، بعدما عرفو أن بعض العاملين فيه مصابين، ومنين دارو التيست لكلشي تفاجؤو بللي حتى باتنسون مقيوس، والتيست اللي دار خرج بوزيتيف. وكانت شركة “ورانر براذرز” علنات قبل على إصابة احد أعضاء إنتاج فيلم “باتمان”، وقال المتحدث باسمها انه تم عزل المصاب حسب البروتوكول الصحي المعمول به. وكان من المفترض يكون الفيلم، اللي ميزانيتو كتجاوز 100 مليون إسترليني، واجد بكري ويتعرض فيونيو 2021، لكن مع تأخير التصوير يقد يتأجل حتى لأكتوبر. " "روبرت باتنسون بطل “توايلايت” تصاب بكورونا ووقف تصوير فيلم “باتمان”"
"فالشينوا ولاو كيعتمدو طريقة جديدة باش يديرو التيست دكورونا، حيث ولاو غياخدو مسحة من فتحة المؤخرة عوض الحلق. وحسب صحيفة “واشنطن بوست”، فهذ البلان تكلمات عليه وسائل الإعلام الحكومية فالشينوا، اللي هضرات على بروتوكول جديد لمكافحة وعلاج كورونا من خلال مسحة الشرج. أطباء شينوا قالو بأن هذ التيست الجديد كيعطي نتائج أكثر دقة للتأكد من تعافي مرضى “كوفيد 19″، بحيث التجارب اكدات أن تيست الحلق يقدر يجي نيكَاتيف، لكن تيست المؤخرة يقد يبين أن المصاب مازال فيه الفيروس.  في حين شي أطباء رفضو هذ التيست العجيب، حيت حسبهم مايمكنش يتطبق فمراكز العزل الصحي، كيف يقد يكون مزعج للناس وحتى مهين. مقال “واشنطن بوست” فالموضوع هنا: https://www.washingtonpost.com/world/asia_pacific/anal-swab-china-coronavirus/2021/01/27/cc284f56-6054-11eb-a177-7765f29a9524_story.html#click=https://t.co/TZoA17mgbM" "المسحة من الترمة.. تحليلة كورونا فالشينوا ولات كتعتمد على مسح المؤخرة.. وخبراء: هاد التيست دقيق كثر من ديال الحلق"
"الأكاديمية الجهوية للتربية والتكوين فجهة مراكش آسفي لقات حل باش تحيد الاكتظاظ من بعض المدارس ديالها وفنفس الوقت يستفدو التلاميذ من التعليم الحضوري، بحيث اعتمدات رسميا القرايا بالتناوب فثلاثة دالمناطق فمراكش كانت قبل معتمدة التعليم عن بعد. بلاغ دالأكاديمية الجهوية قال بهنهم غيتم “اعتماد نمط التعليم بالتناوب بالمنطقة الحضرية المحاميد، والمنطقة الحضرية المنارة، وبأحياء (أبواب مراكش، الإنارة، النخيل 1 و2، تاركة، سيدي غانم) بالمنطقة الحضرية الحي الحسني”. وهذ القرار كيجي “بناء على توجيهات اللجنة الجهوية لتتبع الدخول المدرسي على مستوى عمالة مراكش، وعملا بمخرجات أشغال اللجن المحلية للتبع، وتنفيذا للمذكرة الوزارية المنظمة للدخول المدرسي 2020-2021″، حسب البلاغ. وتم التواصل مع جميع المؤسسات التعليمية المعنية بالأمر باش تطبق هذ القرار هذ السيمانة." "اعتماد التعليم بالتناوب فمراكش بسباب كورونا"
"مرة أخرى، شارك المغني التطواني، زهير البهاوي، فيديو على حسابو في أنستگرام كيتفكر بيه البدايات ديالو في العالم الفني. البهاوي حط فيديو كيغني فيه في سهرة باللغة الإنجليزية فاش كان فعمرو 16 العام، يعني قبل ما يحترف الغنا بشكل رسمي. البهاوي ماشي أول مرة كيشارك فيها فيديوهات من الأرشيف، بل كل مرة كينشر فيديوهات قديمة ديال بداياتو، ومحاولات الغناء في الحفلات عامة وفي الحفلات المدرسية خاصة. " "البدايات اللولة.. زهير البهاوي بارطاجا فيديو كيغني فيه وعندو 16 العام"
"اليوم الجمعة كشفات السلطات الإسبانية عن انخفاض فعدد الوفيات بسبب “كورونا” فيروس. اليوم تم الإعلان عن وفاة 367 وفاة خلال الـ24 الأخيرة. دبا الإجمالي ديال الوفيات تجاوز عندهوم 22 ألف و524 حالة. وتعتبر هاد المرة هي الأولى من نوعها اللّي كيتم فيها الإعلان عن حصيلة يومية منخفضة بهاد المستوى منذ مارس، بحسب الوزارة ديال الصحة ف الصبليون. وبلغ إجمالي عدد الإصابات بفيروس كورونا في البلاد 219 ألفا و764 بينهم أشخاص أظهرت الفحوص أن أجسامهم طوّرت مناعة ضد الفيروس. وتعد إسبانيا بين الدول الأكثر تأثّرا بالفيروس في العالم." "كورونا.. عدد الوفيات فالصبليون تراجع وتسجلات 367 فهاد الـ24 ساعة التالية"
"ظاهرة الغش وقت ما قربات امتحانات الباكلوريا كيبدا كلشي كيهضر عليها، على أساس الغش كاين غير في الباك. “كود” سولات التلاميذ علاش كيغشو؟ الأسباب (التبريرات) في نظرهم كانت مختلفة لكن الهدف اللي كان كيجمعهم هو النجاح. وحدة من التلميذات قالت: “المغرب باغينا نغشو، لأنه كلشي طالع بالغش، وحتى المسؤولين طالعين بالغش حسب تصريحها؛ والعض في نظرهم  التلميذ العام كامل وهو ملهي حتى كيقرب الباك عاد كيبدا يقلب باش ينجح وكيلقى الحل الوحيد هو الغش، وكاين لي ماكيقدرش يحفظ كلشي، وكاين لي باغي غي الباك باش يمشي يحرك. باقي الأسباب او التبريرات غادي تلقاوها في الفيديو… " "ميكرو طروطوار كود. تلاميذ الباك: كنغشو حيت المغرب بغانا نغشو.. وحيت كلشي غادي بالغش حتى المسؤولين واصلين غير بالغش فهاد البلاد"
"واحد الاسلامي مغربي اسمه عبد الحكيم الصفريوي كان منتمي للتيار الدعوي اللي دار العدالة والتنمية وملي وصل فرنسا تطرف خصوصا ملي شد الجنسية عبر الزواج بفرنسيا، وكان كايلقب على الشهرة و الزعامة بأي ثمن، دار واحد التحالف اسمه تحالف الشيخ ياسين، مؤسس حماس، وبقا عاطيها للمظاهرات و جمع التبرعات و دار علاقات مع قطر و الإخوان  ومع فرنسا علمانية و فيه فراغ فمن جهة المؤسسات اللي كتمثل المسلمين مشا دار هو وجوج د الناس تنظيم اخر باش يهضر باسم المسلمين اسمه مجلس أئمة فرنسا.  ولكن لقا الفرصة د الشهرة اكثر ف المناوشات مع بعض الائمة المشاهير اللي كايكونو متفقين مع اليمين الفرنسي بحال الشلغومي و دليل، غير كايعبرو على شي رأي مخالف للعامة مثلا اتفاقهم مع الحكومة على حظر النقاب او صداقتهم مع اليهود الفرنسيين، كاينوض يجمع شي جقلة و يهاجم مساجدهم..ف هاد الحادث الاخير، غير نشر اب تلميذة فيديو على درس الاستاذ اللي تقتل، وهو يجري حتى لديك المنطقة ومشا مع الاب يحتج لدى الادارة ودار تصريحات غادي نديرو مظاهرات و غادي نرفعو دعوى و بقا كايسخن الطرح.. كما كايديرو ديما المسلمين الكيوت مع الدواعش ..كانت فرصة زوينة باش يبان ثاني ..ولكن نسا أن واحد الشاب فعمره 18 عام كايسمع من بعيد ومتبع الموضوع وهو اللي دار اللي دار..خونا الصفريوي جاب الربحة و تعتقل اليوم وربما يحيدو ليه الجنسية ويترسل للمغرب يتشمس شوية. هادشي كله من راس داك الاب الجاهل، درس حرية التعبير كايقدمو الاستاذ من سنوات وكايعطي امثلة على حدود حرية التعبير  والاشكاليات د الموضوع بقضية شارلي ايبدو وكايبين بعض الكاريكاتورات د المجلة اللي من ضمنها كايريكاتورات تصور الذات الالهية و الانبياء و تسخر من جميع الديانات..والاستاذ حيث متفهم من حساسية المسلمين ديما كايطلب من  التلاميذ المسلمين يخرجو الا بغاو بلا مايشوفو فقرة الصور، و الاب الحمار بدل مايدير شكاية ويتساءل  بشكل حضاري  ويكتشفي بجواب الادارة مشا دار فيديو كايقول فيه اسم الاستاذ و المدرسة ويمكن نشر صورة الاستاذ تاهو ومشا كايقلب على امثال الصفريوي..اللي لو بقا ف المغرب ماغاديش يفوت مستوى أمين مال فرع البيجيدي ف شي دوار." "محرض الارهابي الشيشاني طلع مغربي. كان عضو فالبيجيدي وبحقارة تزوج باش ياخذ الجنسية ويولي منظر الارهاب وتخبي فالعمل الجمعوي ودابا راه معتقل – فيديو"
"أحالت عناصر المصلحة الولائية للشرطة القضائية بمدينة مكناس على النيابة العامة المختصة، صباح اليوم الثلاثاء، شخصا يبلغ من العمر 39 سنة، من ذوي السوابق القضائية، وذلك للاشتباه في تورطه في قضية تتعلق بانتحال صفة ينظمها القانون ومحاولة هتك العرض بالعنف. وكانت مصالح الشرطة القضائية بمدينة مكناس قد باشرت بحثا على خلفية تداول تدوينة تدعي فيها سيدة بأنها تعرضت لاعتداء جنسي من طرف حارس أمن خاص أثناء خضوعها للعلاج بمؤسسة استشفائية عمومية، حيث اتضح أن الضحية لم تتقدم بأية شكاية في الموضوع، وذلك قبل أن تمكن التحريات من تحديد هويتها وهوية المشتبه فيه وتوقيفه. كما أظهرت المعطيات الأولية للبحث، أن المشتبه فيه الذي عمل سابقا كحارس للأمن الخاص بإحدى المؤسسات الصحية بمدينة مكناس، أقدم على انتحال صفة إطار صحي من أجل استدراج الضحية مدعيا بأنه سيجري لها فحصا طبيا بداخل نفس المستشفى، وذلك قبل أن يحاول تعريضها لاعتداء جنسي. وقد تم الاحتفاظ بالمشتبه فيه تحت تدبير الحراسة النظرية رهن إشارة البحث الذي تشرف عليه النيابة العامة المختصة، وذلك للكشف عن جميع ظروف وملابسات وخلفيات هذه القضية، وذلك قبل أن تتم إحالته على العدالة صباح اليوم الثلاثاء." "سيكوريتي فمكناس جاب الرّبحة.. دار راسو إطار صحي واستدرج ممرضة باش يعتدي عليها جنسيا فصبيطار محمد الخامس"
"شهد دور الـ32 الأول للكونفيدرالية الإفريقية، تأهل 4 فرق مغربية، إنضم لها اتحاد طنجة بعد أن هزم في دوري الأبطال، لتصبح المغرب الأكثر تمثيلا في الدور التالي للبطولة. وقد تأهل نادي الرجاء، حامل اللقب، إلى دور الـ32 الثاني للكونفيدرالية، بعدما هزم سيركل مبيري الجابوني ذهابا، بخمس أهداف دون رد، وخسر لقاء الاياب بهدف وحيد ، أما نهضة بركان فقد تخطى عقبة الاتحاد الليبي، بعد فوزه ذهابا بثلاثية، العودة بهدف نظيف. كما تجاوز حسنية أكادير منافسه السنغالي، جينيراسيون فوت، عقب الفوز علي أرضه بهدفين ، وفيما لقاء الاياب خسر بنتيجة هدف وحيد ليتأهل ." "كاس الكاف تحول لبطولة مغربية مصغرة. أول مرة 4 فرق مغربية مشاركة كلها فدور المجموعات"
"قرر مجلس منظمة الطيران المدني الدولي ICAO انتخاب القبطان نبيل نعومي لمدة عام كرئيس للجنة الملاحة الجوية التابعة لمنظمة الطيران المدني الدولي ANC ، اللي التابعة للأمم المتحدة ومقرها فالكندا. وتم انتخاب نعومي من قبل حكومة ألمانيا، وغاتبدا فترة ولايتو في 1 يناير 2020. وكان القبطان نعومي شغل منصب مفوض حزب المؤتمر الوطني الأفريقي في منظمة الطيران المدني الدولي من فبراير 2016 ، وتعين نائبه الأول للرئيس في يناير 2019، بصفتو مفوض للملاحة الجوية في منظمة الطيران المدني الدولي.  " "انتخاب مغربي رئيسا للجنة الملاحة الجوية التابعة للأمم المتحدة"
"واليديا جاتهم كورونا وكنظن جات حتى لخوتي لي معاهم ربما، التحاليل ديالهم غادي تخرج بعد غدا، الواليدة تحليلتها خرجات هادي يوماين، بداتهم كورونا شي عشريام هادي وبحال بزاف ديال المغاربة بقاو في دارهم وعطاوها لدوليبران والتومة والعسل وزيت لعود وكانو كيظنوا أنه غير البرد، وأصلا واخا تقوليهم راه كورونا غادي يبقاو يعتابروه غير برد حتى يقولهاليهم القايد أو الطبيب، الواليد طيحاتو شي أيام ومن بعد بدات حالتو كتحسن شوية بشوية علما انه عندو السكر وفايت جاتو كريز ديال الكلاوي، الواليدة طيحاتها حتى هي شي أيام، وبقات عاطياها غير لدوا العرب، واحد النهار صبحات شوية ناضت تحركات جمعات الدار ولكن بالليل تزاد عليها الحال بشكل مفاجئ، عيطات ليا في الصباح قتليها جري للسبيطار راه كورونا هاديك جري جري، مشات لمحمد الخامس عطاوها تشري الدوا ب 270 درهم وسيفطوها تدير التحليلة، كانت مشات لسبيطار محمد الخامس بطنجة فيه دوزات ومن بعد سيفطوها لمدرسة السياحة في مالاباطا وهي أصلا جايا من كزناية يعني راه كانت كتسافر من بلاصة لبلاصة، وملي وصلات لمالاباطا قالوليها كنكملو مع الوحدة سيري حتى لغدا وآجي. داك الساعة كان الحال تزاد عليها وجاتها الخلعة وعضامها مدكدكين عليها ورجعات لغد ليه لمالاباطا باش تدير تحليلة، من كزناية لمالاباطا تقريبا ربعين كلم آلي روتور، خرجات ليها التحليلة إيجابية سيفطوها للقاعة المغطاة ديال الزياتن باش تاخد الدوا، مشات لعندهم عطاوها باكية ديال الكلوروكين وحدة يتيمة والدوا لاخر عطاوها تشريه تقريبا سبعمية درهم وبقا خاصها الدوا حيت ماكانتش هازة الفلوس ودارو ليها تخطيط ديال القلب وسيفطوها تدير تحليلة ديال الدم ب900  درهم، لحد الآن الدولة ساهمات فقط بالتحليلة ديال كورونا وبباكية وحدة ديال كلوروكين وتخطيط ديال القلب، والباقي تكلفات بيه الواليدة لي ربة بيت وراجلها بائع متجول ومع ذلك كتبقى مرأة عندها الزهر وحالتها ماشي صعيبة لا صحيا لا ماديا وداكشي لي شرات قادة عليه، بالإظافة الى ترف أن الواليد عندو طوموبيل بيها كانو كيتنقلوا وكيختاصرو عليهم شلا تمارة وشلا التقاء بالناس، ومع ذلك كتبقى هاد الخطوات لي دارت كلها فيها مخاطرة بنشر الفيروس وفيه شلا مصاريف، لي بزاف ديال المغاربة وفي حومتها نيت ماغاديش يقدرو عليهم، وغادي يبقاو كيعانيو ديال بصح بلا مايعقل عليهم شي حد. أهم حاجة إستافدات منها الواليدة هي الإستقبال والإهتمام والكلمة الطيبة ورفع المعنويات من طرف الطاقم الطبي لي خدام فالصفوف الأمامية ديال كورونا، عاملوها مزيان ساعدوها تتغلب على الخوف ورفعو من معنوياتها لدرجة كانت كتجي فرحانة في كل مرة زارت فيها السبيطار على شي حاجة، أطباء وممرضين تعاملو معاها فوق المزيان وبقاو كيعيطو ليها يواكبو تطورات الحالة ديالها ويعطيوها نصائح بخصوص عدم الإختلاط، بالإظافة الى أنه عيط ليها الباشا( حسب ماقالت) وجاتها قداش حسات براسها لأول مرة عندها قيمة ومهمة للدولة، الباشا شخصيا عيط ليها باش ياخد معلومات عليها وعلى أسرتها وطبعا قاليها كاع لي معاها في الدار يمشيو يديروا لتيست وخدا البيانات ديالهم،.وعموما كان تتبع للحالة ديال الام ديالي من طرف السلطات وللمخالطين ديالها وتدارت خدمة باش مايتعاداوش ناس خريين، حاليا تجاوزات الخطورة ربما وكنتمنى يفوتها بلا مايخلي أضرار على الجسد ديالها، ولي فهمت من خلال تجربتها الشخصية مع كوفيد هو أن المغاربة كأفراد دايرين جهدهم في مواجهة هاد الفيروس الناس لي في الصفوف الأمامية مغامرين بحياتهم يوميا وقليل فين كتسمع في حقهم كلمة زوينة، ولكن داكشي لي موفراه وزارة الصحة في مواجهة هاد الفيروس راه تالعبة، باكية ديال الكلوروكين بوحدها حرفية واش هي لي غادي يداواو بيها المغاربة والتحاليل القليلة والزحامات على المختبرات وسير وآجين وهاد كثرة سير دير التحاليل سير شري دوا راه مكلفة ماديا وبزاف ديال المغاربة إما كيديرو مناقص أو كياخدو غير على شحال قدرو عليه، وفي نفس الوقت راه كتساهم في انتشار العدوة، وتحية للطاقم الطبي ولرجال السلطة لي قريب عام دابا ديال كورونا وباقي واقفين." "من أصل كاع دوك الملايير لي صرف وزير الصحة نهار مرضات الواليدة بكورونا عطاوها باكية وحدة ديال الكلوروكين والباقي شراتو من فلوسها…. فين درتي الدوا ديال مي أوزير الصحة؟"
"قال رئيس الحكومة سعد الدين العثماني، :”لا أحد منا مسؤولين ومواطنين يتمنون العودة إلى الحجر الصحي الشامل، لما له من آثار اقتصادية واجتماعية ونفسية صعبة”. وأضاف العثماني، خلال الجلسة العامة بمجلس المستشارين مساء اليوم الثلاثاء 3 نونبر الجاري، أن “خيار العودة للحجر الصحي ممكن إذا خرج الوضع عن السيطرة وارتفعت الوفيات”. ودعا رئيس الحكومة المواطنين إلى المزيد من الالتزام بالتدابير والاجراءات الاخترازية لمنع انتشار فيروس كورونا. وقال العثماني :”إن فصل الشتاء القادم فصل صعب بحيث أن المناعة كتضعف وتوليو الأعراض تشبه أعراض كورونا”، مضيفا :” فصل الشتاء عامل غير مساعد على تجاوز الأزمة إلا درنا الحذر الشديد”. وشدد المتحدث أن بلادنا تمكنت من تفادي الكثير من الوفيات والإصابات الحرجة بفضل الاجراءات الاستباقية التي طبقتها الدولة." "رئيس الحكومة: العودة للحجر الصحي خيار ممكن.. وفصل الشتاء ماشي مساعد على تجاوز أزمة كورونا"
"المغربية هند سداسي لي مستقرة في دبي وعندها لقب ملكة جمال المغرب العرب، مازال متشبثة باش تغني واخا أغنيتها الأولى منجحاش وفي الندوة لي كانت دارت بان أن صوتها على قد الحال. هند علنات هاد اليوماين على أنها كتوجد الجديد، وقالت ان الاغنية غادي تكون بعنوان “عاهدت نفسي” ولي من الممكن تخرجها بالفيديو كليب. الأغنية الأولى ديالها “مكينش معامن” حققات غير مليون مشاهدة في 10 شهر وقبل منها “كلاص” مفاتتش 200 ألف." "هند سداسي غادي تخرج اغنية جديدة سميتها “عاهدت نفسي”"
"علمت “كود” ان اول اجتماع للجنة الخاصة بالنموذج التنموي اللي كيرأسها شكيب بنموسى غادي يكون نهار الاثنين اللي جاي. هاد اللجنة اللي عين اعضاءها 35 الملك محمد السادس غادية تقرر فهاد الاجتماع منهجية عملها ولجانها وكاع اللي غادي يمكنها توجد خدمتها الصيف الجاي. وحسب مصدر ل”كود” فانه ما كان حتى شي عضو منها تردد فالالتحاق بيها. “ما كان اي تردد لاي واحد. كلشي عرف باللي هاد الشي للمصلحة العامة. هاد ورش مهم للبلاد. لمستقبل البلاد وكلشي واعي بهاد الشي” يشرج مصدر “كود”. وحسب مصدر “كود” فان الاعضاء 35 ما غادينش يكونو متفرغين غير لهاد اللجنة. كلهم غاديين يخدمو يحضرو للاجتماعات ولكن يبقاو تابعين خدمتهم فالقطاع العام او الخاص. دابا الاثنين غادي يبان امور كثيرة على طريقة اشتغال لجنة" "ها اول اجتماع للجنة النموذج التنموي اللي تعينات"
"اليوم السبت 9 ماي، جهة فاس مكناس هي اللي سجلات أكبر عدد ديال الإصابات بفيروس كورونا المستجد، بمجموع 83 إصابة، بعدما تسجلات 72 إصابة فالحجب بوحدها. جهات طنجة تطوان الحسيمة ومراكش آسفي سجلو بجوج 33 حالة لكل وحدة فيهم، بينما سجلات جهة الرباط القنيطرة 22 حالة، وكازا سطات 11. أما جهة دعة تافيلالت، فسجلات اليوم أكبر عدد ديال حالات الشفاء، حيت تشافاو فيها اليوم 74 واحد. جميع المديريات كتعلن على هذ المعطيات المتعلقة بفيروس فالأقاليم ديالها بالتفصيل فالصفحة ديالها على موقع التواصل الاجتماعي “فيسبوك”، باستثناء جهتي الرباط سلا القنيطرة والدار البيضاء سطات اللي ماعلنو على والو لليوم الرابع على التوالي، وماكيعرفو عليهم المواطنين حتى حاجة باستثناء النسبة المئوية اللي كتوضعها وزارة الصحة فالموقع المخصص بتطورات هذ الوباء. وهذي باقي تفاصيل الحالة الوبائية لفيروس كورونا فجميع الجهات والأقاليم: جهة كازا سطات: جات فالمركز اللول ب 1590 حالة (11+) – 46 وفاة – 324 شفاء.
الأقاليم: المحمدية 84، النواصر 54، مديونة 54، سطات 49، الجديدة 15، برشيد 14، بنسليمان 0، سيدي بنور 0.
عمالات كازا (1092 إصابة فالمجموع): البرنوصي 306، عين السبع الحي المحمدي 232، آنفا 199، مولاي رشيد 105، عين الشق 87، بن مسيك 61، الفدا 53، الحي الحسني 49.
آخر تحديث: الثلاثاء اللي فات مع 16:00. (باستثناء مجموع الإصابات فالجهة المحسوب من النسبة المئوية اللي عطات الوزارة اليوم السبت، وهو عدد تقريبي) جهة مراكش آسفي: جات فالمركز الثاني ب1176 حالة (33+) – 50 وفاة – 741 شفاء (10+).
الأقاليم: مراكش 859 (27+)، الرحامنة 232 (2+)، الحوز 49 (1+)، شيشاوة 24، قلعة السراغنة 5، الصويرة 4 (2+)، آسفي 2 (1+)، اليوسفية 0.
آخر تحديث: اليوم السبت مع 16:00. جهة طنجة تطوان الحسيمة: جات فالمركز الثالث ب 874 حالة (33+) – 27 وفاة – 237 شفاء (9+).
الأقاليم: طنجة 651 (27+)، العرايش 134 (5+)، تطوان 75 (1+)، الحسيمة 13، وزان 1، شفشاون 0.
آخر تحديث: اليوم السبت مع 16:00. جهة فاس مكناس: جات فالمركز الرابع ب812 حالة (83+) – 26 وفاة – 365 شفاء (13+).
الأقاليم: فاس 510 (9+)، مكناس 117، الحاجب 74 (72+)، تازة 55، إفران 20، صفرو 18 (1+)، تاونات 11 (1+)، مولاي عقوب 7، بولمان 0.
آخر تحديث: اليوم السبت مع 16:00. جهة درعة تافيلالت: جات فالمركز الخامس ب559 حالة (2+) – 4 وفاة – 304 شفاء (74+).
الأقاليم: ورززات 480 (1+)، ميدلت 48 (1+)، زاكَورة 14، تنغير 10، الرشيدية 7.
آخر تحديث: اليوم السبت مع 16:00. جهة الرباط سلا القنيطرة: جات فالمركز السات ب 479 حالة (22+) – 11 وفاة – 234 شفاء.
الأقاليم: الرباط 166، سلا 146، الصخيرات تمارة 99، القنيطرة 34، الخميسات 7، سيدي سليمان 1، سيدي قاسم 0.
آخر تحديث: الثلاثاء اللي فات مع 16:00.(باستثناء مجموع الإصابات فالجهة المحسوب من النسبة المئوية اللي عطات الوزارة اليوم السبت، وهو عدد تقريبي) الجهة الشرقية: جات فالمركز السابع ب 176 حالة (1+) – 8 وفاة – 122 شفاء (11+).
الأقاليم: وجدة أنكَاد 96 (1+)، الناظور 40 ، بركان 39، الدريوش10، تاوريرت 9، كَرسيف 8، فكَيكَ 1، جرادة 0.
آخر تحديث: اليوم السبت مع 16:00. جهة بني ملال خنيفرة: جات فالمركز الثامن ب 98 حالة – 7 وفاة – 37 شفاء. (لا جديد)
الأقاليم: آزيلال 47 ، خريبكَة 28، الفقي بنصالح 13، بني ملال 9، خنيفرة 1.
آخر تحديث: اليوم السبت مع 16:00. جهة سوس ماسة: جات فالمركز التاسع ب 67 حالة (7+) – 7 وفاة – 32 شفاء.
الأقاليم: إنزكَان آيت ملول 36 (6+)، أكادير إداوتاوتنان 24 (1+)، طاطا 4، اشتوكة آيت باها 2، تارودانت 1، وتيزنيت 0.
آخر تحديث: اليوم السبت مع 16:00. جهة كَلميم واد نون: جات فالمركز العاشر ب 43 حالة، 0 وفاة – 25 شفاء. (لا جديد)
الأقاليم: كَلميم 42 – آسا زاكَ 1.
آخر تحديث: اليوم السبت مع 16:00. جهة العيون الساقية الحمرا: جات فالمركز حضاش ب 4 حالات – 0 وفاة – 4 شفاء. (لا جديد)
الأقاليم: بوجدور 4، الأقاليم الأخرى 0.
آخر تحديث: اليوم السبت مع 16:00. جهة الداخلة واد الذهب: جات فالمركز اللخر ب 2 حالات – 0 وفاة – 2 شفاء. (لا جديد)
الأقاليم: واد الذهب 2، الأقاليم الأخرى 0.
آخر تحديث: اليوم السبت مع 16:00. وللإشارة، اليوم وصلنا ل5910 إصابة بفيروس كورونا المستجد فالمجموع فالمغرب بعد تسجيل 199 حالة جديدة، وبلغ عدد اللي تشافاو 2461، وعدد اللي ماتو استقر ف186 متوفي." "جهة فاس مكناس سجلات 83 إصابة بكورونا غير بوحدها.. وأعلى نسبة دالشفاء تسجلات فدرعة تافيلالت.. وهذي تفاصل الحالة الوبائية فجميع الجهات والأقاليم"
"عمر العلم ما كنا كنقيسوه باللغة الفرنسية، خصوصا فرنسية ليلى حديوي لي تعلماتها من راجلها السابق الفرنسي الجنسية. البارح ليلى حديوي ولكسر الملل، دارت لايف على حسابها في أنستكَرام مع متتبع فرنسي لي سولها بطريقة عفوية اشنو دراستك، وكان جوابها صادم، قالتلو “j’ai eu mon bac “، قالتها بالفرنسية، ماعارفاش أنه الباك هو بداية الطريق في الدراسة. طبعا هاد الجهل لي مأثر على ليلى حديوي دائما كيخليها الطيح في الزلات واحدة تلوى الأخرى، وآخرها مخالفتها لقرار صدراتو الحكومة بخصوص تسقيف أسعار بيع المعقمات الكحولية للعموم لمنع التضارب في الأسعار والاحتكار. حنا في گود ماشي ضد الناس لي عندهم غير الباك أو العكس، الوعي والعلم طريق طويل ولا ينتهي، ولكن بما أنها شخصية قدام الأضواء وكيتبعها الملايين من المغاربة، كدير فيها فاهمة في كولشي، ما فيها باس تمشي تقرا على راسها شوية." "واش بقات فالفرنسية.. ليلى حديوي دارت الضحك فراسها وبينات على مستوها فالقراية"
"تمكنت فرقة الشرطة القضائية بالعرائش بتنسيق مع عناصر المصلحة الولائية للشرطة القضائية بمدينة تطوان، بناء على معلومات دقيقة وفرتها مصالح المديرية العامة لمراقبة التراب الوطني، أمس الاثنين، من حجز 2 طن و286 كيلو ديال لحشيش وتوقيف شخص يبلغ من العمر 54 سنة، من ذوي السوابق القضائية في قضايا المخدرات والسرقة، وذلك للاشتباه في ارتباطه بشبكة إجرامية تنشط في تهريب المخدرات والمؤثرات العقلية. وأوضح بلاغ للمديرية العامة للأمن الوطني، أنه جرى توقيف المشتبه فيه بتنسيق مع عناصر الدرك الملكي بالمنطقة القروية “سبت الزينات”، على مستوى الطريق الثانوية الرابطة ما بين مدينتي العرائش وطنجة، مباشرة بعد وصوله على متن سيارة نفعية، حيث أسفرت عملية التفتيش المنجزة داخلها عن حجز 2 طن و286 كيلو ديال لحشيش. وأضاف المصدر أنه تم الاحتفاظ بالمشتبه فيه تحت تدبير الحراسة النظرية رهن إشارة البحث الذي تشرف عليه النيابة العامة المختصة، وذلك لتحديد باقي الامتدادات المحتملة لهذا النشاط الإجرامي، وكذا توقيف جميع المتورطين المفترضين في ارتكاب هذه الأفعال الإجرامية. " "العرايش.. البوليس و بتنسيق مع “الديستي” و الجوندارم شدو بزناس و حجزو اكثر من 2 طن ديال لحشيش – تصويرة"
"ماتت مرا فالثلاثينات من عمرها، لبارح الخميس، بعدما تخنقات بسباب استعمال الفاخر باش تسخن بيتها بعدما سدات عليها الباب فأحد المنازل بحي “بنكيران” فطنجة. مصادر محلية أوضحت، أن الضحية لقاوها جثة هامدة داخل بيتها بعدما جهزت سخان تقليدي كيخدم بالفاخر، داخل غرفتها، وهو ما تسبب في وفاتها محنوقة بعدما تحرق الاوكسجين لي فالبيت ورجع كامل غير أحادي اوكسيد الكربون لي هو كَاز سام وقاتل." "مرا ماتت مخنوقة فطنجة بسباب سخان دالفاخر "
"بلغ عدد النساء القرويات بالمغرب في 2019 حوالي 6،5 مليون نسمة، أي ما يعادل حوالي نصف الساكنة القروية (49,2 في المائة). وتشكل موردا بشريا هاما للتنمية، حيث أن 59,4 في المائة منهن في سن النشاط (15-59 سنة)، في حين أن 29,6 في المائة منهن لا تتجاوز أعمارهن 15 سنة و11 في المائة تبلغ أعمارهن 60 سنة فما فوق. وحسب تقرير للمندوبية السامية للتخطيط حول المرأة القروية بالمغرب، فقد بلغ عدد النساء القرويات في سن الإنجاب (15-49 سنة)، خلال نفس السنة، 3,3 مليون نسمة، بينما يصل هذا العدد إلى 6,2 مليون بالوسط الحضري و9,5 مليون على المستوى الوطني. ويقدر أمل الحياة عند الولادة لدى النساء القرويات في 2019 بـ75,3 سنة، مقابل 79,6 سنة بالنسبة للنساء الحضريات و78,2 سنة بالنسبة للنساء على الصعيد الوطني." "عدد النساء القرويات فالمغرب تجاوز 6,5 مليون نسمة وفالوسط الحضري كاين 6,2 مليون"
"هاجم عضو في المكتب السياسي لحزب الاصالة والمعاصرة حسن بنعدي الامين العام السابق. وقال ل”كود” ان بنعدي هو من سرب اشغال اجتماعات المكتب. المصدر اوضح ان بنعزوز اثار الموضوع في الاجتماع فرد بنعدي فهاجمه جمال الشيشاوي. المصدر نفسه قال انه تم تذكير بنعدي بانه كياخد من عند الحزب 4 المليون شهريا وانه وظف نسيبتو ب15 الف درهم باش تعاونو. وقال انه لا يفهم كيف لشخص كياخد لفلوس من حزب وكيقدم راسو مناضل فيه وكيسرب اجتماعاتو وكيجي يفهم علينا. المصدر قال ل”كود” ان عندهم الدليل باللي كلشي اللي كيخرج من عند السي بنعدي. واوضح ان انتقاد الامين العام السابق لالياس العماري في غيابه زادت ازمات الاجتماع" "قيادي في البام ل”كود” ها اللي وقع فاجتماع المكتب السياسي وها علاش تجبد باللي بنعدي كياخد 4 مليون من الحزب ونسينتو مليون ونص"
"المظاهرة اللي كانت اليوم فالعاصمة البلجيكية بروكسيل ديال مناصري البوليساريو دازت بلا مشاكل، وعلى عكس ما كان متوقع، ما تدخلوش المغاربة وماكانت حتى أعمال ديال العنف، ولو أنهم كانو دعوات لإحباط هذ الوقفة بشكل عنيف، من بعد ما روجات لهذشي صفحات مجهولة ففيسبوك. هذ المظاهرات طوقاتها الشرطة البلجيكية تحسبا ليكون شي عنف أو اعتداءات، لكن ماكان والو، باستثناء انه تم اعتقال شابين فقط للتأكد من الهوية ديالهم فالكوميسارية، وهو ما يسمى بالاعتقال الإداري فبلجيكا. وشاركو فهذ المظاهرة تقريبا عشرين فرد فقط، وفيهم أطفال، وكلهم كانو من عائلة وحدة ومعروفة تعرف بGlee، وأب الأسرة هو رئيس جمعية التضامن مع الشعب الصحراوي. وواخا مجموعة من البرلمانيين والعمداء، اللي أغلبهم اعضاء فأحزاب شيوعية، أكدو على الحضور ديالهم فهذ الوقفة، ماجا تاواحد فيهم، وهذشي يمكن لأنهم خايفين يفقدو الأصوات ديالهم إلى دعمو البوليساريو، خصوصا وان أغلب المصوتين على الأحزاب اليسارية فبلجيكا مغاربة. والغريب أنه ماحضرش لهذ المظاهرة ابي بشرايا البشير، اللي كيقدم راسو كسفير للجبهة، ولو ان بلجيكا ماعاطياهش هذ الصفة. بالنسبة لتظاهرة المغاربة المناهضة للبوليساريو، فماكانتش مرخصة، وهذشي علاش ماتدارتش، فالوقت اللي كان ساهل ياخدو الترخيص من البلدية ويتظاهرو فينما بغاو، وبأعداد كبيرو بزاف، بحيث سبق للجالية نظمت تظاهرة قبل سنوات من أجل الصحراء كانت من بين أضخم    " "شوهة وصافي. مظاهرة البوليساريو فبروكسيل فشلات. شاركو فيها 20 واحد من عائلة وحدة وممثلهم بشرايا واليسار الراديكالي اللي كيعاونهم غبر ولمغاربة دارو عقلهم وخلاوهم بوحدهم"
"علنات وزارة الصحة على تسجيل 24 إصابة جديدة بفيروس كورونا المستجد فهذ 24 ساعة الأخيرة، أي من الستة دلعشية لبارح الثلاثاء حتى للستة دالعشية اليوم الأربعاء، وهكذا وصل عدد المصابين فالمجموع لـ7601. وقال مسؤول فوزارة الصحة، فالندوة اليومية للترصد الوبائي لفيروس كورونا المستجد، ان جهة كازا سطات سجلات أكبر عدد دالإصابات اليوم، واللي تحدد ف12 الإصابة، أي النص دالإصابات اللي تم الإعلان عليها اليوم، كتجي بعدها جهة طنجة تطوان ب5 إصابات، وفاس مكناس والرباط سلا ب2 إصابات لكل وحدة فيهم، ومراكش آسفي وبني ملال خنيفرة وسوس ماسة بإصابة وحدة لكل وحدة فيهم، بينما ما تسجلات حتى إصابة فالجهات الأخرى. واليوم ما تسجلات حتى وفاة جديدة، واستقر العدد فالمجموع ف202، بنسبة الإماتة استقرات ف2,7 فالمية. بالنسبة لحالات الشفاء، تسجلات 97 حالة، ووصل المجموع لـ4978 ، أي بنسبة تعافي وصلات لـ65,5 فالمية. وعدد الإصابات النشيطة نزل لـ2421 إصابة. وتم استبعاد فالمجموع 163112 حالة إصابة بالفيروس، بعد ما خرجات تحاليلهم سلبية. وهذا التوزيع ديال الاصابات حسب الجهات: " "حصيلة كورونا هاد 24 ساعة: 24 تصابو و97 تشافاو وحتى واحد ما مات.. الطوطال: 7601 حالة و202 متوفي و4978 متعافي وجهة كازا اللي سجلات اكبر عدد دالاصابات"
"هروب بزناس مغربي محكوم عيله بـ 10 ديال الحبس يربك أمن موريتانيا. المعني بالأمر، وحسب ما نقلته تقارير محلية، تمكن من الفرار، أول أمس الثلاثاء، من المستشفى الوطني في العاصمة الموريتانية نواكشوط بينما كان يتلقى العلاج هناك وحسب المصادر نفسها، فإن السجين معتقل في ملف مخدرات منذ العام 2016، حيث كان قد حكم عليه بالسجن 10 سنوات في مدينة نواذيبو وجرى تحويله إلى بير أم أكرين. ووصل السجين المغربي قبل أيام للمستشفى الوطني في نواكشوط لتلقي العلاج قبل أن يتمكن من الفرار، لتطلق بشأنه حملة أمنية واسعة لإيقافه." "بزناس مغربي محكوم عيله بـ 10 سنين ديال الحبس هرب وأمن موريتانيا كيقلب عليه"
"جابت “الصباح” تصريح من طبيب كيجري التحاليل للناس المشتبه فإصابتهم بفيروس كورونا المستجد، كيستغرب التناقضات اللي كتعرفها نتائج هذ التحاليل. الطبيب قال، حسب “الصباح”، بللي ممكن تكون النتيجة الأولى ديال التحليلة سلبية، ومن بعد يتم الإعلان عن الاختبار الثاني بكونها إيجابية، بسباب عدم دقة التحاليل الأولى، لكن اللي مامفهومش هو كيفاش يتم التاكد من إصابة شخص بالفيروس عن طريق التحليلة الاولى، وتخرج النتيجة سلبية فالتحليلة الثانية. وكيرجح الطبيب احتمالين فهذ المسألة، الاحتمال الاول يكون وقع خلط بين عينات الخاضعين للفحص، والاحتمال الثاني تكون هذ الاجهزة ماماهلاش باش تدير الكشف على الفيروس. التفاصيل فعدد الغد من “الصباح”." "مرة كتكون إيجابية مرة سلبية.. طبيب فضح التناقضات اللي كتخرج فنتائج تحاليل كورونا"
"بلاغ البحرية الملكية لي هضر على قضية اطلاق النار على قارب للحراگة، هضر على اعتقال سائق واحد للقارب وهو صبليوني. الصبليون عندهوم رأي آخر، حيث أشارو إلى أن ثلاثة ديال الشيافر لي معتقلين عند المغرب. وقالت صحيفة الفارو أن السلطات المغربية عتاقلات ثلاثة ديال الشوافرية دالزودياك، واحد منهوم سبتاوي والثاني من الصبليون والثالث مغريبي عندو الجنسية الاسبانية." "كيفاش المغرب ديكلارا غير بسائق واحد لزودياك “حياة” والصبليون ديكلاراو بثلاثة؟ “صورة القارب”"
"شركة دانون بغات تبيع الفروع ديالها اللي ف شمال افريقيا لشركة هيليوس للاستثمار، الخبر حسب مانقلتو مجلة الاقتصاد و المقاولات اللي قالت ان حملات المقاطعة كانت السبب ف هاذ القرار.
المفاوضات شملات بيع المنقولات و الممتلكات ف سنترال دانون بكازا و ايضا ف الجزاير و مصر و جنوب افريقيا. وكتقود زينب عباد الاندلسي هاد المفاوضات و هي بنكية سابقة ف بنك روتشيلد المعروف. وحسب المجلة ف مجموعات استشارية امريكية نصحات مجموعة هيلويس تشري من عند دانون. وكانت شركة سنترال دانون لمنتجات الحليب تعرضات لحملة مقاطعة قوية تنظمات باستغلال الفايسبوك و كانت وراءها اطراف سياسية ورغم محاولات الشركة تنظيم حملات تواصل ولكنها تعرضات لخسارات كبيرة و النتيجة الان خروج مستثمر معروف و فقدان مناصب شغل و غيرها من الكوارث الاجتماعية. " "صافي شفتو اش ربحتو من المقاطعة. شركة دانون غادي تبيع فرعها ف المغرب و كل الممتلكات ف شمال افريقيا"
"سجلات بورصة كازا، اليوم الثلاثاء، ارتفاع فالمداولات ديالها اللولة، فنفس الوقت اللي عطات فيه الهيئة المغربية لسوق الرساميل موافقتها على إدراج شركة أراضي كابيتال للبورصة. مؤشر “مازي” سجل 0,58 في المئة، وحقق 10.986,41 نقطة، بينما مؤشر “ماديكس” حقق 0,60 في المئة، وسجل بالتالي 8.947,80 نقطة. وكان ارتفاع حتى فالمؤشرات الدولية، بحيث ربح مؤشر “إف إس تي إي – سي إس إي موروكو 15” نسبة 0,64 في المائة، ب9,830,32 نقطة، ومؤشر “إف إس تي إي -سي إس إي موروكو آل- ليكيد ” سجل زيادة د0,47 في المئة ليستقر عند 9.470,53 نقطة. وحتى المؤشر المرجعي البيئي والاجتماعي والحكامة “كزابلانكا أي إس جي 10 ” طلع بنسبة 0,62 بالمائة ليستقر عند 842,91 نقطة. وكانت بورصة الدارالبيضاء قد أنهت مبادلاتها أمس، بتحقيق مؤشري مازي وماديكس ارتفاعا على التوالي ب0,21 و0,22 في المئة." "مداولات بورصة كازا طالعة هذ الأيام.. زيادة ديال 0,58 و0,60 فالمية فمؤشري “مازي” و”ماديكس” على التوالي"
"عن المساء///   فتحت وزارة الداخلية تحقيقا في “الفضيحة المالية” التي هزت برنامج المبادرة الوطنية للتنمية البشرية بإقليم القنيطرة بعد اكتشاف وجود ما يقارب 18 مليار سنتيم مجمدة منذ 5 سنوات بالحسابات الخصوصية لجماعات الإقليم، دون أن تبادر هذه الأخيرة إلى صرفها في المشاريع التي خصصت لها.   وكشفت مصادر مطلعة أن عبد الوافي لفتيت، وزير الداخلية، قرر إيفاد لجنة للتفتيش إلى عمالة القنيطرة بعد توصله بتقرير وصف بالسري بشأن وضعية أوراش الجماعات المعنية في تنفيذ المشاريع المبرمجة، والتي ظلت معلقة بتراب نفوذها منذ 2011، رغم الاعتمادات المهمة التي رصدت لها من ميزانية هذا البرنامج.  " "فضيحة مالية تهز برنامج المبادرة الوطنية للتنمية البشرية"
"كشفت وزارة الصحة، مساء اليوم الجمعة، عن ارتفاع عدد المصابين بشكل مؤكد بـ”كورونا” فيروس إلى 77 حالة بعدما سجلت أربع حالات جديدة. وكشف مصدر بالوزارة أنه تم تسجيل 3 حالات جديدة منها واحدة من الناظور قادمة من ألمانيا، وواحدة من تاوريرت قادمة من فرنسا، وواحدة من طنجة قادمة من إسبانيا، وبذلك يكون عدد الحالات المؤكدة بهاد الفيروس هو 77 حالة." "عاجل.. ارتفاع عدد المصابين ف المغرب بـ”كُورُونَا” لـ77 حالة بعدما تسجلو 3 حالات جداد وها فين"
"قال وزير الصحة، إن نتائج  التجارب السريرية المتعددة المراكز للمرحلة الثالثة في تطوير اللقاح الصيني، لم تخرج بعد، مؤكدا أن جميع المعطيات بيد الصين وأن النتائج ستعلن عنها بيكين. وأوضح الوزير، صباح اليوم بمجلس النواب، أنه لأول مرة في تاريخ المغرب يشارك في المرحلة الثالثة، حيث جرت التجارب السريرية في ثلاثة مواقع، منهم جوج بالرباط  (المستشفى العسكري، ابن سينا) والدار البيضاء، فهاد التجارب تعطاو جرعتين فاليوم 1 واليوم 21.. وقال الوزير:”لحد الآن لم يتم تسجيل أي آثار جانبية خطيرة، باستثناء بعض الاثار الموضعية مثل طفح جلدي، وصداع في الرأس وآلام في مكان الحق”. وأكد المتجدث أن “نتائج التجارب السريرية للمرحلة الثالثة مزال مخرجاتش، فهاد المرحلة كاينين مراحل منها أن مدة المرحلة التقنية تستغرق 21 يوم، وتحاليل السيرولوجي  كتستغرق 28 يوم، لي مداروش فالمغرب ودارو فالصين وفق الاتفاقية لي بين المغرب والصين، وكتبقا مدة للمراقبة لتتبع سلامة اللقاح لمدة عام. وتابع الوزير :”أن 854 متطوع فالمغرب بغاو يديرو الفاكسان وتم فرزهم واقصاء 20 في المائة منهم،  وفي الاخير 593 واحد لي استفد من اللقاح”. وأفاد المتحدث :”شهرين من تجربة اللقاح، عطانا خلاصات ميدانية، واش اللقاح امن ولا ماشي امن، اغلب الناس لي استفدو بمعدل بين 57 و73 في المائة عندهم شويا ديال الحريق فمكان الحقنة، و1 في المائة طفح جلدي، و1،5 احمرار جلدي”. وأضاف :”مكاينش شي واحد عندو اعراض جانبية خطيرة. هذه النتائج لم تقتصر على المغرب بل عدد من الدول”. وأكد المتحدث :”قمنا بالتجربة، لكن جميع المعطيات كتمشي للصين والنتائج غاتعلن عليها الصين لي هي مالين التجارب السريرية”. “لحد الآن مكاينش تا شي تقييم على المستوى العالمي، ملي غادي يخرجو النتائج غادي يخرجو كولشي”." "وزير الصحة: ها الأعراض الجانبية ديال الفاكسان.. ونتائج التجارب السريرية بيد الصين ومازال مخرجاتش"
"على بعد ساعات من انطلاق الدورة الإستدراكية نجحت عائلة التلميذ الذي تعرض للاقصاء من الاستمرار في اجتياز امتحان البكالوريا في انتزاع حكم قضائي يلزم أكاديمية الرباط بالسماح للتلميذ باجتياز امتحانات الدورة الاستداركية وتعليق العقوبة التي قضت بحرمان التلميذ من اجتياز الامتحان الى حين اصدار عقوبة تتناسب مع المنسوب إليه. وفي نفس السياق، نجحت عائلة التلميذ في تنفيذ منطوق الحكم الاستعجالي الذي جرد قرار المدير الإقليمي لسلا من شرعية طرد مرشح خارج قاعة الامتحان بشكل اعتيادي دون احترام دفتر الشروط الخاص بالامتحان و الحالات المنصوص عليها.
عائلةالتلميذ احتجت بخلو ملف التلميذ من دليل مادي يؤكد ارتكابه لاي مخالفة تتنافى مع سلوك المرشح اثناء اجتياز الامتحان وهي الجزئية التي استند عليها القاضي لانصاف التلميذ." "القضاء الاستعجالي بطل قرار حرمان تلميذ من اجتياز الدورة الاستداركية وصرفق وزارة التعليم"
"من بعد الغياب لي دام 30 عام قررت الفنانة المعتزلة عزيزة جلال، ترجع للغناء، وقالت انها غادي تخرج  ألبوم كامل العام الجاي. عزيزة لي كتعرف معامن تهضر في الصحافة، خرجات بتصريح لبرنامج “اي تي بالعربي”، وقالت أنها غادي تطلق الألبوم لي غادي يكونو أغلب أغانيه خليجية. جلال، وكيف سبق ونشرات “كَود”، أكدت أنها غادي تشارك في أوبريت عالمية مع المغنية ريهانا لي غادي يغنيو فيها على الإمارات في ذكرى تأسيسها." "غبرات حتى عيات وغادي تغني الخليجي.. عزيزة جلال: غادي ندير ألبوم كامل العام الجاي "
"بزناز كبير ديال البيضا طيحوه بوليس الناظور. عناصر الأمن الوطني بمفوضية الشرطة ابني انصار بالمدينة أوقفت، خلال الساعات الأولى من فجر اليوم الأحد، شخصا من ذوي السوابق القضائية العديدة، ومبحوث عنه على الصعيد الوطني من أجل الاتجار في المخدرات القوية. المشتبه فيه ضبط، حسب بلاغ لإدارة الأمن، برفقة شخص آخر على متن سيارة هذا الأخير، والذي تبين أنه مفتش شرطة يعمل بمدينة الناظور، حيث أسفرت عمليات التفتيش المنجزة داخل السيارة عن ضبط مجموعة من جرعات الكوكايين وقطعة من مخدر الشيرا معدة للترويج. وأشار المصدر إلى أنه تم الاحتفاظ بكل من الشخص المبحوث عنه والشرطي الموقوف تحت تدبير الحراسة النظرية رهن إشارة البحث الذي تجريه المصلحة الولائية للشرطة القضائية بمدينة وجدة تحت إشراف النيابة العامة المختصة، للكشف عن جميع ظروف وملابسات هذه القضية، وتحديد الأفعال المنسوبة لكل واحد منهما." "بزناز كبير ديال البيضا شراها لبوليسي فالناظور"
"  أفاد مصدر مطلع ل”كود”، أن عمالة إقليم بوجدور بمعية مجلس إقليم بوجدور يُشرفان على عملية إجلاء واسعة للطلبة المنحدرين من الإقليم أولئك العالقين بمدينة مراكش. وأوضح المصدر أن العملية ستشمل 47 طالبا جامعيا على مرحلتين إنطلاقا من مراكش، حيث تشمل الأولى تأمين عودة 24 طالبا جامعيا وفق البرتوكول الصحي المعتمد وباحترام مسافة الأمان، مضيفا أن عملية أخرى ستتم في غضون الأيام المقبلة، وستشمل 23 طالبا جامعيا آخرا. وتتوخى عمالة بوجدور ومجلس إقليم بوجدور من خلال العملية التخفيف من تداعيات فيروس كورونا على فئة الطلبة الجامعيين الذين لم يتمكنوا من العودة إلى ذويهم منذ ثلاثة أشهر بسبب منع التنقل، علما بأنهم سيخضعون للتحليلات المخبرية للتأكد من حالتهم الصحية وعملية الحجر الصحي كإجراء وقائي." "بوجدور : 47 طالب جامعي غادي يرجعو لأهلهم من بعد معاناة 3شهور"
"ذكرت مصادر ل”كود”، انه جرى إعتقال إمام مسجد متزوج بضواحي الفقيه بنصالح، وعشيقته المتزوجة، من طرف النيابة العامة بإبتدائية الفقيه بنصالح . وجاء فضح أمرهما وإعتقالهما، بعد أن ساورت زوجة الإمام، شكوك بخيانة زوجها مع جارتها، وبحثت في هاتفه النقال، لتجد صورا حميمية لهما ورسائل نصية عبر الواتساب، وتتبعت خطواتهما، لتقوم في النهاية بالتقدم بشكاية للمحكمة في حق زوجها الأب ل 3 أبناء، وجارتها المتزوجة، حيت تم الإستماع إليه رفقة عشيقته وتمت متابعتهما بتهمة الخيانة الزوجية." "خيانة زوجية فالفقيه بنصالح بطلها إمام مسجد مولا وليدات وجارتو المتزوجة.. وهاكيفاش حصلو"
"طالبات المغنية الأمريكية بريتني سبيرز المحكمة في لوس أنجلوس باش ترفع الوصاية ديال باها عليها، واللي مفروضة عليها هادي 13 عام. وبموجب الوصاية اللي بدات في 2008، كايبقى باها جيمي سبيرز هو اللي عندو الحق يتصرف في ممتلكاتها ومسيرتها المهنية وجوانب أخرى كثيرة من حياتها الشخصية. وقالت سبيرز قدام المحكمة: “بغيت ندير حد لهاد الوصاية اللي كاتضرني اكثر ما تنفعني”." "من حقها.. بريتني سبيرز عيات من الوصاية ديال باها وبغات تولي مسؤولة على راسها"
"كشفات دراسة جديدة داروها باحثين في جامعة أكسفورد (بريطانيا) أنه ماكينش شي حاجة سميتها “مستوى آمن” ديال الشراب (الخمر/الكحول)، ولكن أي جغمة شربها الواحد كاتضر المخ. الدراسة شملات 25 ألف شخص، والباحثون أكدو أن الطاسة كتأثر على المادة الرخامية في المخ. الباحثون لقاو أنه ماكينش شي اختلاف بين التأثير ديال مختلف أنواع الشراب، يعني كيف البيرة كيف الروج و غيرهم، كاملة كتأثر على المخ." "دراسة: ماكاينش شي حاجة سميتها لقياس ف الشراب.. أي جغمة منو كتضر المخ!"
"كشفت المديرية العامة للأمن الوطني، مساء اليوم السبت، أن العدد ديال الموقوفين بسبب خرق حالة الطوارئ الصحية، خلال الأربع والعشرين ساعة الماضية، وصل لـ2268 شخصا، وفيهم 1402 شخص أمرت النيابات العامة المختصة باش يتدارو تحت الحراسة النظرية وبلغ إجمالي الأشخاص اللّي حصلو، منذ بدء حالة الطوارئ، حسب ما كشفت عنه المديرية، 26.579 شخصا، بينهم 14.143 تم وضعهم تحت الحراسة النظرية، وتقديمهم أمام النيابة العامة." "هادشي غير فـ24 ساعة.. البوليس اعتاقل 2268 شخص  خرقو حالة الطوارئ وها شحال تدارو ف الحراسة النظرية"
"نقيب المحامين فمراكش تقاس ب «كورونا». مولاي سيلمان العمراني أعلن، في الساعات الماضية، عن إصابته ب «كوفيد ـ 19»، بعدما جاءت نتائج التحليل الذي خضع له إيجابية، ليتقرر وضعه في الحجر الصحي.  وكشف نقيب المحامين في عاصمة النخيل عن سقوطه فريسة هذا الفيروس في رسالة قصيرة وجهها لباقي نقباء المحامين بالمملكة، والتي سألهم فيها الدعاء لمرور هذه الأزمة الصحة التي ألمت به بأقل خسائر. وكان مولاي سليمان العمراني، قبل تأكد إصابته بالفيروس، دار تأبين للمحامي الشاب الذي أزهق (كوفيد ـ 19) حياته بمراكش، كما أنه وقف إلى جانب عائلته التي صدمت بالرحيل المفاجئ لابنها." "نقيب المحامين فمراكش تقاس ب “كورونا”. دعم عائلة المحامي اللي مات وساعدهم"
"الزعيترات ما كيحشموش. شي حد منهم اسمو عمر بقلة حيا تشر تصويرتو فانستاگرام فيها كتب “المملكة المغربية”. اييه دار لبلاكة ديال “ام روج” لحسابو بحال لهاد الرياضي مسؤول فالدولة. حتى مسؤولين حكوميين وما داروهاش. زعما هاد السيدو كيبين واش لبلاد ديالو او كيفاش؟ بأي صفة غادي يديرها بحال يلا زعما هو شي مؤسسة لي كتديرها ف المراسلات والوثائق الرسمية او شنو. شنو كيجيه فراسو. " "قلة لحيا. الزعيترات دونو “المملكة المغربية” باسمهم. خوهم عمر رجع “ام روج” ملك شخصي بحال ايلى مسؤول فالدولة"
"الحرب ديال المافيات فهولندا لي بدات هادي سبع سنين وماباغاش توقف، وصلا دابا للحباسات، باش يبداو يصفيو لحسابات فيها. السجين المغربي “عمر لخورف”، كان غايتصفى فسجن أمستردام حسب المعلومات لي وصلات لإدارة الحبس، واللي كتقول أنه غايتقتل بالقرطاس، هادشي لي خلا إدارة الحبس تدخلوا لزنزانة انفرادية ودير تفايش لجميع الزنازن فالحبس باش تلقى الفردي لي كيقولو غاتقتل بيه المغربي. وقالت إدارة سجن أمستردام أنها مالقاتش شي سلاح ناري، ورغم ذلك خذات التهديدات بجدية، ونقلات السجين لحبس آخر وكان لخروف تعتاقل العام لي فات من بعد ما قتل مغربي آخر سميتو “شهيد يخلف”، من بعد ماتسناه حتى خرج من واحد الكلوب وصفاه فوسط طوموبيلتو." "حرب المافيات الهولندية وصلات للحباسات وبغاو يصفيو مغربي كان قتل ولد بلادو"
" كود كالينينكراد //// اش واقع فمحيط المنتخب؟ علاش بدا التسيب كيبان؟ اليوم الصباح 25 يونيو بفندق ميركور بكالينينگراد بروسيا هجم بعض المشجعين على لوطيل وبغاو يتلاقاو مع اللعابة. هاد الشي اللي عايناتو “كود” ما كانش فموسكو وسان بيترسبورگ. اييه ما خلاوهمش يدخلو ولكن برزطو كولشي غير لمغاربة بطبلهم بسبعهم للي جاو. والى إسباني واحد حاضر فهاد لوطيل اللي فيه منتخبهم ووسط لمدينة وهو اوطيل راديسون. ما لوحظ ان اجواء ماشي هي هاديك فالمنتخب. واش غادي يقدر يأثر على ماتش اليوم مع الثمنية ضد اسبانيا هاد التسيب ما كانش. رونار كيف عاينت “كود” كان حدا ريسيبسيون. لمغاربة كانو دارو قرار ما كاينش اللي يقرب للعابة. ممنوع شي حد حتى فالجامعة يقربو ليهم باستنثاء ثلاثة ولا ربعة المغرب، المونديال، روسيا" "شي حاجة ماشي هي هاديك فالمنتخب. جمهور هجم على اوطيل اللعابة وبزافت التسيب فمحيط الاسود"
"حقق فيلم Night Walk للمخرج والمنتج المغربي عزيز التازي نجاح كبير على المستوى الدولي، بحيث قدر يتباع باش يتوزع عالميا. وهذا الفيلم المغربي الأول اللي كيتوزع فهوليود، وتباع فمجموعة من الاسواق العالمية بشكل كبير حتى قبل ما يخرج فميريكان هذ الشهر، فروسيا، وبريطانيا، والدول الاسكندنافية، والمانياد وامريكا اللاتينية، وفالهند، وقريب يتوزع فالشرق الاوسط وآسيا وأوروبا الشرقية. وفميريكان غيكون الفيلم متاح بتقنية VOD ابتداء من 15 يونيو عن طريق شركتي Lionsgate وGrindstone Entertainment Group. والفيلم تصور فالمغرب ولوس أنجلوس، وتناول قضايا الفساد والسياسة، وهو من بطولة شون ستون، اللي مثل دور أمريكي مسجون فدولة عربية من بعد اتهامو بقتل صديقتو العربية، وفالحبس غيتصاحب مع واحد غيعاونو ويساندو، وأدى هذ الدور الممثل الكبير ميكي رورك. ومثلو فيه كذلك سارة ألمي، وإريك روبرتس، وباتريك كيلباتريك، ومغني الراب الفرنسي لافوين، وعاد ممثلين مغاربة بحال أحلام الزعيمي وعبد الله شيشة. من خلال الفيلم، التازي بغى يبدل الصورة النمطية اللي كاينة ف هوليوود على العرب. https://variety.com/2021/film/news/moroccan-thriller-night-walk-mickey-rourke-1234981973/" "فيلم “Night Walk” ديال المخرج المغربي عزيز التازي محيح عالميا.. مثل فيه الممثل الكبير ميكي رورك وتصور بين المغرب ولوس انجليس"
"  قال مصدر طبي ل”كود”، أن جهة الداخلة وادي الذهب، قد سجلت منذ مساء أمس الأحد وإلى غاية منتصف نهار اليوم الإثنين، 17 حالة إصابة مؤكدة بفيروس كورونا. وأوضح المتحدث أن حالات الإصابة المسجلة هي لوافدين تم إكتشاف إصابتهم بكوفيد-19 في سياق منظومة التشخيص المبكر للحالات بمطارات المملكة والنقطة الكيلومترية 25 شمال الداخلة. وبتسجيل الحالات الجديد ترتفع حصيلة الإصابات جهة الداخلة وادي الذهب منذ بدء ظهور الوباء إلى 213 حالة إصابة من ضمنها 83 حالة تعافي ودون تسحيل أية حالة وفاة." "أرقام الداخلة كتخلع.. 17 تقاسو بفيروس كورونا"
"استضاف برنامج “كوه لانتا” في حلقة الجمعة لي دازت، المغربي سمير والد المتسابق كمال بيرتراند لي شارك في البرنامج الشهير قبل ما يموت الشهر لي فات بعد معاناة مع السرطان.  سمير بان قوي وهو كيتكلم على ولدو لي قدر يوصل لمراحل متقدمة من البرنامج قبل ما يسالي المسار ديالو في الحلقة 10 لي دازت هاد السيمانة، وتكريما لروحو تم استقبال باه باش يتكلم عليه، وقال أنه حقق حلمو بالمشاركة في البرنماج، وأنه كان قوي رغم المرض وعاش الأيام الأخيرة ديالو وهو متعايش بسلام بشنو وقع ليه. وفي 10 شتنبر لي فات، تم إعلان خبر وفاة كمال، لي كان في عمرو 30 سنة، والوفاة ديالو حركات بزاف ديال المشاهدين لي تعرفو عليه في البرنامج.  " "سمير بات المشارك المغربي ف “كوه لانتا”: ولدي حقق الحلم ديالو قبل ما يموت – فيديو"
"فيديو مقزز فيه مول هاد الصورة دار شرع يدو وكيعذب وكيتلذذ ببنت وولد. هاز موسو وكيضرب فيهم. ما كاينش تفاصيل على وقتاش تصور. باين عليه جديد ولكن ما كاين معطيات على لمدينة. فيديو كافي باش يتم محاكمة هاد الشخص. افعالو يتخلي كاع المتخلفين بحالو يتاعضو. راه حنا فدولة ماشي فزريبة كل واحد يدير اللي بغى الغريب انو كان يصر يتصور باغي يبان بطل. كان كيحفر حبسو بيدو" "مول هاد الصورة دار جريمة وصورها وفرحان بيها. عرا بنت وولد وضربهم بموس. دار شرع يدو"
"نقل شاهد عيان ل”كود” معاناة بعض الحجاج المغاربة في السعودية هاد ليام. المغربي جا من امريكا باش يحج وجا عندهم شي حد باش عرفهم باللي من اصل مغربي حاج تالف.

“جابو لينا حاج 4 ايام وهو تالف =مول الصورة= وتكرفصو عليه. هاد الحاج خلص ربعين الف ريال باش يديه ويجيبو طاكسي يدير الجمرات وينزل يدير الطواف”. المشكلة انو ما سول عليه حد يضيف شاهد عيان ل”كود”. لكن باش وصلو لمخيم لمغاربة رقم 106 غادي يكتاشف مع صاحبو فضايح اخرى. “هاد الحجاج جايين ب48 الف درهم وعاطيينهم 40 ستنتيم للواحد فين ينعسو. المالكة اللي كيعطيوهم فضيحة اخرى https://www.facebook.com/172118712872056/posts/1845630558854188/ كلشي ما كاين ما يتشاف. علاش هاد الحكرة وحجاج من ميريكان جايين ب6500 دولار يعني شي 65 الف درهم ومهليين فيهم بزاف. ميريكان راها بعيدة بزاف”.

باينة هاد ال سعود كيخافو ما يحشمو. مع الميركانيين كيخافو ينوضو ليهم مهليين فيهم. ولكن بالاضافة لهاد الشي اللي كيتكلف بيهم من تماك عارف اش كيتسناه ايلى ضحك على شي حاج عكس المغاربة اللي ما كيوقع والو اللي ضحك على الحجاج”. المصدر قال ل”كود” انو حتى شي مؤطرين لاحو الجيليات وهربو وخلاو هاد الحجاج بوحدهم." "السواعدة احتاقروهم بزاف وتهلات فاللي جايين من مريكان والدولة لاحتهم. كيفاش عاناو شي حجاج مغاربة. شاهد عيان ل”كود”: الحيوانات ما كيعاملوهمش كيف تعاملو مع لمغاربة"
"سعيد شاب من ذوي الإحتياجات الخاصة ابن مدينة صفرو عندو 31 عام، من أسرة فقيرة وبعيد عليهم السبيطار.. وفاش كان صغير طاح من شجرة ديال الزيتون وتهرس من يديه، وحيت مامشى السبيطار حتى فات الفوت، ثال ليه الطبيب “لي دار ليك الجبيرة خرج عليك وخاص إما نقطع لك اليد إما غادي تموت يلا وصل التعفن للقلب”.  وقال سعيد في خوار مع گود: “هنا بديت حياة جديدة، واخا الصعاب وكلام الناس شديت الباك، وبسبب بعد الجامعة ماكملتش التعليم العالي وخديت دبلومات لي كان حلمي نخدم بهم فشي عمل كيناسب الوضعية ديالي.. ولكن دفعت السيرة الذاتية ديالي لبزاف ديال الشركات وترفضا بسبب الإعاقة. من بعد استقر فكازا وبدا يبيع الگلية وباش يصرف على دارهم ومأخرا تزوج. باقي التفاصل فالفيديو " "بالفيديو. گود فحوار مع سعيد..دري فقد يدو بسباب الجبيرة ولكن مافقدش الأمل واخا البطالة والفقر.. كيبيع الگلية باش يصرف على عائلتو"
"علمت “كود”، من مصادر مطلعة، أن المصلحة الولائية للشرطة القضائية بمدينة وجدة، أحالت قبل أيام قليلة، داك المكبوت اللي قاليك كيدير الرقية الشرعية وكيسغل الزبونات ديالو جنسيا، على أنظار وكيل الملك لدى المحكمة الابتدائية. ووفق ما كشفت عنه مصادر “كود”، فإن الأبحاث والتحريات اللي دارها البوليس فهاد القضية أسفرت عن العثور على بزاف ديال الفيديوهات الخليعة كيبان فيها هاد المكبوت كيمارس الجنس على عدد من الفتيات ولعيالات، خلال جلسات وهمية ديال الرقية الشرعية. وكشفت المصادر نفسها، أن المتهم اللي من المنتظر باش يبداو يحاكموه، خلال الأيام القليلة المقبلة، يتابع بمطالب من النيابة العامة من أجل “الاتجار البشر والاسغلال الجنسي بوسائل إباحية والنصب والشعوذة والاغتصاب”. هاد القضية متابعين فيها 3 ديال الأشخاص آخرين كانو عرضو المتهم للضرب والجرح وربطوه على الطرية ديال الأفلام الأمريكية حقاش كان استغل شي بنت من عائلتهوم." "المكبوت اللي گال كيدير الرقية الشرعية فبركان لقاو عندو البوليس عرّام ديال الفيديوهات الخليعة وها فين وصلات قضيتو"
"البارح كانت نايضة في حلبة سباق الخيل في كازا لي تم فيها احياء حفل ديال الأوركسترا الفيلهارمونية “سمفونيات” بحضور بزاف ديال المشاهير والوزاراء والسياسيين بحال وزير الداخلية السابق محمد حصاد، ورئيس الباطرونا صلاح الدين مزوار،  ومولاي حفيظ العلمي، وزير الصناعة والاستثمار والتجارة والاقتصاد الرقمي، ورجل الأعمال نور الدين عيوش، وسيرج بيرديگو وزير السياحة السابق ورئيس الطائفة اليهودية بالمغرب، والمخرج المثير للجدل كمال هشكار.  هادو كاملين كيفما عاينات “كود” كانو گالسين حدا بعضياتهم في الجهة الخاصة بالضيوف وشدو الصف الأول، وتفاعلو مع الأغاني الثراتية المغربية لي غناتها كل من نبيلة معن، وسناء المرحاتي، ومحمد العسري ثم نجمة السهرة المغنية الاسرائيلية من أصول مغربية نيطع القايم.  وفي المشاهير لي كانوا گالسين فالسيكسيون vip كان صارم الفاسي الفهري مدير المركز السينمائي المغربي، والراقصة مايا، والمخرج أمير الرواني، والممثلة سامية أقريو.  الحفل جمع 32 عازف مغربي وأجنبي، وكان توم كوهين نجم الحفلة بالتفاعل ديالو مع الموسيقيين لي كانوا أكثر من رائعين. " "وزراء وسياسيون ومشاهير حضرو لاوركسترا “سمفونيات” وماكاين غير النشاط"
"خرجات المغنية المغربية هند الزيادي أغنية جديدة، اختارت تسلط فيها الضو على مهنة مضيفة الطيران. هند الزيادي، خريجة برنامج “اكس فاكتور”، شاركت على حسابها في أنستگرام فيديوهات من الأغنية، وقالت أنها غادي تسلط فيها الضو على المهنة لي اختارت. هند لي تميزت بصوت زوين كانت وصلات لمرحلة متقدمة من المسابقة، ولكن ما كانتش ربحات، وواخا هكاك قدرات دير بلاصتها في المجال الفني.  " "بعد مجنونة.. هند الزيادي هضرات على مضيفات الطيران في أغنيتها الجديدة – فيديو وتصويرة "
"يقولون ما لا يفعلون. هاد المقولة كتنطابق بزاف علينا و فبزاف ديال المجالات، ودائما كنروجو لأفعال وكنديرو ضدها واخا يكون هاد الضد على حساب المواطن المغربي وعلى حساب الشركات المغربية المواطنة وكل ما هو مغربي. دائما كنختارو الأجنبي ولو كان غا هاد الأجنبي فيه خير او يستاهل. مجلس جهة كَليميم عطا خط جوي على طبق من ذهب للإماراتيين ايييه لشركة طيران العربية، جاب الإماراتيين وخلا الشركات المواطنة، خلا كل ماهو مغربي وجاب شركة نايض عليها صداع بزاف وسمعتها خايبة بزاف فجهة الداخلة وادي الذهب بسبب خدماتها لي كيقولو الناس بأنها ماشي فالمستوى وعاناو معاها بزاف. مجلس جهة كَليميم وادنون ووزارة السياحة والصناعة التقليدية والنقل الجوي والإقتصاد الإجتماعي ضربو عرض الحائط مبدأ مهم كتروج ليه الدولة ويتعلق بكون الأفضلية فالصفقات وغيرو دائما خاصها تكون للشركات المغربية، هاد المجلس مشا ودار اتفاقية مع الإماراتيين. علاش تدار مع الإماراتيين وفلوس الجهة والشعب تمشي للبراني وعندنا شركة مواطنة بحال “لارام” كتعاني بزاف منذ بداية تفشي وباء كورونا. علاش ما نعاونوهاش علاش نجيبو البراني، نجيبو الإماراتيين ونقويوهم فبلادنا ونضيعو شركات بلادنا ونضعفوها. عار وبزاف على مجلس جهة كَليميم وادنون ووزارة السياحة والصناعة التقليدية والنقل الجوي والاقتصاد الإجتماعي يديرو هاد الاتفاقية على حساب الشعب. ما يمكنش نخليو شركة ديالنا ونجيبو شركة إماراتية سمعة دولتها فالحضيض بسباب الزبايل لي كدير فالشرق الاوسط وشمال إفريقيا. على الأقل الى كنا بغينا نجيبو شي شركة ما شي مغربية نجيبو شركة سمعتها نقية وبعيدة غلى المشاكل وخدماتها مزيانة للمواطن. هاد الاتفافية جات بعد ايام من مراجعة اتفاقية التبادل التجاري بين المغرب وتركيا يعني فوقت سالينا فيه مع مقولة خبز الدار ياكلو البراني بالباااارد. علاش نعاودو نفس الأسطونة. عندنا شركة كتحتاضر وتعاني ونمشيو لهاد الإماراتي. هادشي ما شادش وما عندوش معنى وبعيد حتى على مبادئنا كمجتمع مغربي متضامن. راه عيب وعار تخدمو مع الاماراتيين لي باغيين يتغلغلو فالمغرب ويديرو ما بغاو فيه وتجربتهم فعديد الدول راه باينة للعيان." "علاش فلوس جهة وادنون تمشي للإماراتيين وشركة طيران العربية ونخليو الخطوط الملكية. ياك كتكَولو الأفضلية للشركات الوطنية"
"يخلد المغرب على غرار باقي بلدان العالم، اليوم العالمي للامتناع عن التدخين الذي يصادف 31 ماي من كل سنة، وذلك في سياق يشهد فيه العالم تفشيا لفيروس كورونا المتستجد تحت ثيمة “أهمية مكافحة التدخين في سياق وباء كوفيد-19”. وتشير الأبحاث الحالية، حسب بلاغ لوزارة الصحة، توصلت به “كود”، إلى أن التدخين قد يزيد من خطر الإصابة بهذا المرض الخطير. وأشارت الوزارة إلى أن نسبة المدخنين بالمغرب تبلغ 13,4 ٪ من البالغين بما في ذلك 26,9٪ من الرجال و 0,4 ٪ من النساء (2018)، وتصل نسبة انتشار التدخين بين المتمدرسين المتراوحة أعمارهم بين 13 و15 إلى 6 ٪(2016)، فيما تتعرض حوالي 35,6 ٪ من الساكنة للتدخين غير المباشر في الأماكن العامة والمهنية." "گارو.. 13,4٪ من المغاربة كيكميو واغلبهم رجال"
"شهدت عملية انتخاب الأمين العام الجديد لحزب الاستقلال، منذ صباح اليوم السبت (7 أكتوبر 2017)، منع مجموعة من الزملاء الصحفيين المهنيين من تغطية أشغال هاته الانتخابات المنظمة بالمركب الرياضي الكبير مولاي عبد الله بالعاصمة الرباط. اللجنة المنظمة للمؤتمر السابع عشر لحزب الاستقلال نصبت خيمة لرجال الإعلام بالقرب من المركب الرياضي مولاي عبد الله، حيث يتواجد بها عدد من الزملاء الصحفيين." "الصحافة “ممنوعة” من حضور انتخاب الأمين العام لحزب الاستقلال وها فين لاحوها “صورة”"
"مجلة “فرانس فوتبول” الفرنسية اختارت البيت ديال حكيم زياش، لاعب المنتخب الوطني وأجاكس أمستردام الهولندي الأفضل في الشامبيونز ليگ، وكان هذا الهدف في مرمى تشيلسي الإنجليزي المجلة الفرنسية صنفات هدف زياش في مرمى نادي تشيلسي خلال الجولة الرابعة من دور المجموعات لعصبة أبطال أوروبا في المركز 12 من بين أفضل 50 هدفا في تاريخ دوري أبطال أوروبا، خلال28 سنة. وكانت المباراة بين الفريقين الهولندي والإنجليزي انتهت بالتعادل 4-4، وكان زياش هو اللي افتتح حصة التسجيل بهدفه الرائع عن طريق تسديدة جميلة وقوية. حكيم زياش غادي يلعب العام الجاي في صفوف تشيلسي الإنگليزي" "“فرانس فوتبول” اختارت بيت زياش الأفضل في الشامبونز ليگ"
"كشفات منظمة الصحة العالمية أن وضع الوباء فالعالم ديال فيروس كورونا المستجد ماشي تحت السيطرة فمعظم البلدان، بل ويزداد سوءا، وبالتالي المنظمة كتستعد لتشكيل لجنة مستقلة لمراجعة تعامل الحكومات مع الجايحة. وقال تدروس أدهانون، المدير العام للمنظمة، فاجتماع عبر الأنترنت مع ممثلي الدول الأعضاء فيها، واللي كيبلغ العدد ديالهم 194 دولة، بللي هذ الوقت ديال “مراجعة النفس”، أن عدد الإصابات بكورونا فايت عدد الإصابات بالإنفلونزا اللي كتتسجل سنويا ب3 مرات، وبالتالي كيمكن يتعتبر خططير عليه. وفآخر إحصاء دارتو المنظمة، فعدد حالات الإصابة بالفيروس تجاوز 12 لمليون فالأربعاء اللي فات." "منظمة الصحة العالمية: كورونا خارج السيطرة.. والإصابات بيه كتفوق إصابات الإنفلونزا السنوية ب3 مرات"
"مرات المخرج المصري خالد يوسف مول الفيديوهات الجنسية مع الممثلات ضاربة الدنيا بطالون وممسوقاش ليه. الفنانة التشكيلية شاليمار شربتلي، من نهار بدا هادشي ديال راجلها ضربات طم، والبارح الخميس دارت بلاغ كتدوي فيه على الصيكان والصبابط لي خرجات والطابلوات لي كترسم. وكان محامي مصري خرج بتصريحات كيقول أنه حط 50 “سي دي” فيه 235 مقطع فيديو مصور، وكلي USB ديال 16 جيگا فيها 25 مقطع جنسي جميعها للمخرج خالد يوسف. المخرج باقي ضاربها بنكرة حقيقية، وكيقول أن كلشي كذوب في كذوب، لانه مابينش في الفيديوهات حيت كان كيركز على البنات فقط." "مرات المخرج المصري خالد يوسف لي عندو كثر من 200 فيديو جنسي مع الممثلاث ممسوقاش!"
"أجلت الغرفة الاستئنافية بالمحكمة الابتدائية بعين الصباح، اليوم الاربعاء، محاكمة عفاف برناني إلى غاية متم شهر أكتوبر الجاري من أجل مواصلة مناقشة موضوع المتابعة. وكانت برناني قد حكم عليها ابتدائيا بستة أشهر نافذة، بتهمة البلاغ الكاذب والقذف، بعدما اتهمت ضابط الفرقة الوطنية الذي استمع إليها في قضية بوعشرين بالتزوير." "تأجيل محاكمة عفاف برناني حتى لنهاية اكتوبر"
"البوليس ديال مطار محمد الخامس فكازا قرقبو زوال أمس الأحد، على واحد المواطن عندو الجنسية نيجيرية، ويبلغ من العمر 36 سنة، متلبسا بمحاولة تهريب كمية من مخدر الكوكايين. وفق ما كشفت عنه مديرية الأمن في بلاغ لها توصلت به “كود”. وحسب المصدر نفسه، فإن هاد الموقوف قرقبو عليه مباشرة بعد وصوله على متن الرحلة الجوية القادمة من مطار ساوباولو بالبرازيل، حيث مكنت عملية التفتيش من العثور بحوزته على خمسة كيلوغرامات و130 غراما من مخدر الكوكايين، كانت مخبأة داخل أغطية ضمن أمتعته الشخصية." "البرازيل مزال كتصيفط لينا لغبرا.. قرقبو على نيجيري مخبع الكوكايين فمانطة"
"علمت “كود” ان نقيب المحامين فالدار البيضاء بورواين غادي يوجه للمحامين فهاد المدينة ليهم نصيحة كتخص هاد المرة لباسهم. النقيب باغي يرجع الهيبة للمهنة. شاف فالمحاكم والمرافعات باللي كاين شي محاميين ومحاميات لبسهم كيشوه المهنة. اما الكسوة كاشفة او اللي لابسها لابس صباط فشي شكل او سبرديلة او دجين او شي تخربيق اخر. النقيب وفق مصدر “كود” باغي يرجع المهنة لسابق عهدها باش كان المحامي محسن انيق بوكوص مريح كيجي للجلسة كيحتارمو الجميع ماشي بحال شي وحدين هاد ليام. طبعا هاد الشي عندو علاقة بالفلوس. خاص النقيب يفرض على جميع المكاتب يبداو يعوضو المحامين الجداد تعويض محترم. كاين اللي كياخد 3500 درهم بها ما يمكن لا يلبس لا يحسن لا يشري كسوة وتبقى زوينة. خاص يفرض عليهم تعويض محترم باش يكون اللباس محترم" "بورواين نقيب المحامين فكازا مرون المحامين. محيح على لبسهم: النظافة والاناقة والاحترام والا ما تلومو الا ريوسكم"
"ذكرت تقارير إخبارية، أن محكمة إيطالية حكمات على مغربي بالسجن 10 أشهر وعشرين يوما، بعد إجبار شريكته الحامل على صوم رمضان واخا الدين كيرخص للحوامل باش يفطرو عادي. هاذ المتهم زادها بحبس الشريكة ديالو البالغة من العمر 30 عامًا واللي أصلها من أوروبا الشرقية، في منزل بدون ماء وكهرباء وغاز وتدير جميع اشغال الدار، إضافة إلى تعريضها  لجميع أنواع الاعتداء اللفظي والنفسي على أقل حاجة. وأضافت التقارير ذاتها، أن هاذ الكوبل كانو عايشين في دار مجهزة مزيان، وفي عام 2017، مشاو للدار غير المجهزة باش ختو تجي تعيش فيها. الشريكة ديالو عاقت بيه وقدرات تعرف أن الدار جاب ليها مراتو وولدو اللي كان مخبيهم عليها. الضحية ما قدراتش تحمل الوضع وحكات كلشي لصاحبتها اللي بلغات البوليس بجميع التفاصيل وجاو شدوه وصيفطوه للمحكمة." "الطاليان.. مغربي متزوج وعايش أون كونكيبيناج مع صاحبتو الحاملة منو وفارض عليها تصوم رمضان"
"بالموازاة مع التحقيق القضائي الذي فتحته النيابة العامة لدى محكمة الاستئناف في طنجة بخصوص وفاة سيدة حامل وجنينها بالمستشفى الإقليمي بالعرائش، قالت مصادر طبية، لـ”كود”، أن التحقيقات التي باشرتها المفتشية العامة لوزارة الصحة فهاد الفضيحة أسفرت عن توقيف طبيب وجوج قابلات. وحسب مصادر “كود”، فإن المفتشية العامة لوزارة الصحة رصدت وجود إهمال أثناء استقبال هذه السيدة، مشيرة إلى أن الوزارة الوصية قررت إحالة الطبيب ومن معه على أنظار المجلس التأديبي، الذي سينعقد في المستقبل القريب. وكان زوج الهالكة قد قرر تقديم شكاية مباشرة أمام الوكيل العام لمحكمة الاستئناف في مدينة طنجة، يتهم فيها بعض الأطر الطبية العاملة بالمستشفى الإقليمي للعرائش بما وصفه بـ”الإهمال والتقصير”، الذي تسبب في وفاة زوجته بداخل المؤسسة الصحية المذكورة." "فضيحة وفاة سيدة حامل وجنينها خرجات على طبيب وجُوجْ قابلات فالعرايش"
"الثوني الجديد ديال الأسود في المونديال داير ضجة كبيرة في الفايس بسبب تصميمه البسيط وافتقاده لأية لمسة فنية تميزه عم باقي الأقمصة الرياضية لمنتخبات المونديال الروسي.  واعتبر نشطاء الكوكب الازرق، أن تصميم قميص الأسود مستنسخ عن ستايل أعلنت عنه الشركة في يناير 2018، واكتفت فقط بإضافة شعار الجامعة، كما اعتبر آخرون أن المصممين المغاربة في درب غلف والقريعة ودرب عمر قادرين على ابتكار تصاميم قمصان تليق بمشاركة الأسود في المونديال الروسي. " " التوني ديال المنتخب فالمونديال داير ضجة كبيرة والمغاربا مقشبين عليه فالفيسبوك"
"من بعد النجاح لي حققاتو أغنيتها الأخيرة “واك واك” المغنية رجاء بلمير كتنافس على جائزة مهمة في العالم العربي، ولي هي جائزة أفضل مغنية شابة في الوطن العربي. الترشيح ديال بلمير جا بعد حملة التصويت لي داروها المعجبين ديالها في مواقع التراصل، حيت هادشي خلا سميتها تكون من أبرز الأسماء المرشحة للقب. رجاء بلمير دارت فيديوهات في ستوريات على حسابها في أنستگرام وشكرت المتتبعين ديالها لي ثاقو فيها وصوتو عليها في المرحلة الأولى من المسابقة. رجاء بلمير كانت حققت نجاح كبير بأغنيتها الأخيرة مع خوها عمر بلمير، ولي وصلات لأكثر من 32 مليون مشاهدة، وشدات الطوندونس في يوتوب شحال من أسبوع بعد إصدارها، في المغرب وفي دول عربية وغربية أخرى. " "بعد نجاح أعمالها الأخيرة.. رجاء بلمير كتنافس على جائزة مهمة"
"احتافلات سارة بلقزيز، ملكة جمال المغرب السابقة بعيد ميلاد الكلب ديالها. سارة بلقزيز اللي ساكنة في ميريكان هادي سنوات نشرات صور كلبها على حسابها في انستگرام، وهو مفركس ولابس حوايج زوينين، وتمنات ليه عمر طويل. ومن بين الصور لي شاركات ملكة الجمال تصويرة ديال الكلب قدام حلوة، وكتبات ليه: “ماما كتبغيك”. " "مفركساه ومهلية فيه.. ملكة جمال المغرب احتافلات بعيد ميلاد الكلب ديالها – تصاور"
"احتفل الممثل انس الباز ومراتو سارة بعقيقة بنتهم اللولة دينا، لي تولدات قبل أسابيع في مصحة خاصة في كازا. سارة وأنس لي كيشاركو مع المتتبعين ديالهم في مواقع التواصل تفاصيل حياتهم، اختارو يشاركو حتى العقيقة من الذبيحة ودقة الماركشية للشطيح والنشاط. العقيقة كانت فيها غير العائلة ديال أنس الباز وسارة، وما كان فيها حتى واحد من المشاهير، ولكن سارة قالت أنها غادي تحتفل بالعقيقة مرة أخرى وهاد المرة مع صحابها. " "بالشطيح والرديح.. أنس الباز ومراتو احتفلو بعقيقة بنتهم دينا – فيديو "
"أعلنت وزارة إصلاح الإدارة والوظيفة العمومية في بيان لها، اليوم الاثنين، أنه تقرر أن تعطل عن العمل، بصفة استثنائية، الإدارات العمومية والجماعات الترابية والمؤسسات العمومية، يوم الجمعة 7 يونيو 2019، علاوة على عطلة العيد، وذلك في حالة ما إذا كان فاتح شوال هو يوم الأربعاء 05 يونيو 2019. وأوضحت الوزارة في بلاغ لها، أن هذا القرار اتخذ استنادا إلى مقتضيات المادة الثالثة من المرسوم رقم 2.05.916 الصادر في 13 جمادى الثاني 1426 20 يوليوز 2005). دابا واش هاد الوزارة بعقلها. بحال ايلى لمغاربة كانو خدامين وبزاف فرمضان كولو. راه فيهم اللي ما خدمش عطاها غير للسليت." "بحال ايلى كانو خدامين فرمضان. وزارة الوظيفة العمومية باغية تعطي عطلة طويلة ايلى كان العيد لاربعا"
"كشفت مصادر برلمانية في اتصال مع “كود” أن عبد اللع بوانو، رئيس المهمة الاستطلاعية المؤقتة حول قطاع مؤسسات الائتمان والهيئات المعتبرة في حكمها (القطاع البنكي) ، قرر بدء برنامج اشتغال المهمة ابتداء من يوم الثلاثاء 22 دجنبر2020 على الساعة 11 صباحا،
بالاجتماع مع وزير الاقتصاد والمالية واصلاح الادارة بمقر الوزارة. وحسب برنامج المهمة الاستطلاعية التي ستكشف اوجه الاختلالات في مؤسسات الائتمان، فإن اعضاء المهمة سيلتقون الساعة الثالثة من نفس اليوم، مع المدير العام لصندوق الضمان المركزي بمقر مؤسسة صندوق الضمان المركزي. أما يوم الأربعاء 23 دجنبر 2020 على الساعة العاشرة صباحا، ستجتمع المهمة مع والي بنك المغرب بمقر بنك المغرب بحي الرياض. وحسب مصادر “كود” أن رئيس المهمة الاستطلاعية المؤقتة حول قطاع مؤسسات الائتمان والهيئات المعتبرة في حكمها، أخبر النواب أعضاء المهمة، أنه سيتم الاجتماع يوم الخميس 24 دجنبر 2020 على الساعة العاشرة مع رئيسة الهيئة المغربية لسوق الرساميل بمقر الهيئة.  وعلى الساعة الثالثة من نفس اليوم: الاجتماع مع مدير مكتب الصرف بمقر مكتب الصرف. وفي سياق متصل علمت “كود” أن رئيس المهمة الاستطلاعية قرر عقد اجتماع يوم الجمعة 25 دجنبر 2020 على الساعة العاشرة صباحا مع المدير العام لصندوق التجهيز الجماعي بمقر صندوق التجهيز الجماعي. يشار الى ان والي بنك المغرب الجواهري عبد اللطيف دافع مؤخرا على الابناك." "بعدما ناض عليهم الصداع فكورونا.. ها كيفاش غاتبدا المهمة الاستطلاعية على الأبناك"
"كود الرباط// عاينت “كود” قبل قايا استنفارا كبيرا لدى جميع الاجهزة الامنية من أجل الحسم في فض اعتصام اساتذة التعاقد من عدمه. وعاينت “كود” اجتماعا ميدانيا لقادة المصالح الأمنية على مستوى العاصمة ليلا، بالقرب من النافورة القريبة من محطة القطار. وعاينت “كود” استعدادات مكثقة من اجل التدخل لفض الاعتصام." "عاجل..بالصور.. استنفار في الرباط: استعدادات أمنية لفض اعتصام اساتذة الكونطرا"
"دعا صندوق النقد الدولي، مساء أمس الإثنين إلى مزيد من المرونة في نظام سعر الصرف بما يعود بالنفع على الاقتصاد المغربي. وأوضح رئيس بعثة صندوق النقد الدولي المكلف بالمغرب، روبرتو كارداريلي، في ندوة صحفية عقدت عن بعد مساء اليوم الإثنين، أن زيادة المرونة فالنظام ديال سعر الصرف غادي ترجع بالنفع على الاقتصاد. وأبرز روبرتو فهاد الندوة اللّي حضراتها “كود” أن هاد المرونة غادي ترجع بالنفع على المغرب من خلال الحفاظ على الاحتياطيات والقدرة التنافسية وتعزيز قدرته على امتصاص الصدمات الخارجية." "صندوق النقد الدولي للمغرب: خاص المزيد من المرونة فنظام سعر الصرف وهاشي غادي يرجع بالنفع على الاقتصاد"
"هاد الهنود عندهم شي تخاطير السلامة وصافي. واحد مالقى باش يقمر، قمر بمراتو! وفاش كمل الفلوس  وخسر عطاها لصحابو باش يغتاصبوها جماعيا. الضحية لي رفضات تكشف على هويتها قالت أن راجلها نهار الحادث كان سكران بيلة. وبحسب صحيفة “ديلي ميل” البريطانية، المرا ملي تعرضات للاغتصاب هربات من الدار ومشات عند دار عمها، قبل ما يجي راجلها ويرجعها للدار وعبر على الندم ديالو، لكن المسخوط زاد كحل الضواسة. في طريق العودة وقف الطاكسي عند صحابو وعطاها ليهم وعاودو اغتاصبوها عوتاني قدام عينيه وهو كيتفرج بدم بارد. هاد الناس بصح مايستاحقوش يعيشو." "قمار راهن بمراتو وملي خسر عطاها لصحابو باش يغتاصبوها جماعيا.. سمحاتلو وردها وعاود عطاهالهم!"
"نهار على النهار كيأكدوا الإحصائيات أن المغاربة شافوا سلسلة “كاسا دي بابيل” الإسبانية بزاف خلال الأجزاء ديالها ب4 من نهار بدات. الإحصائيات لي خرجها موقع نتفلكس الخاص بالأفلام والسلسلات العالمية كتقول بأن الجزء الرابع والأخير ديال “كاسا دي بابيل” هو الأكثر مشاهدة في المغرب. وطبعا هادشي راجع لظروف الحجر الصحي لي فرضو المغرب للحد من انتشار فيروس كورونا، لي مخلي بزاف ديال الناس في ديورهم والأغلبية كيدوزو الوقت كيتفرجو." "المغاربة أوفياء لسلسلة “كاسا دي بابيل”.. الإحصائيات أكدات أنها الأكثر مشاهدة فالمغرب"
"الفنانة السورية كندة علوش كشفات على الانتقادات لي تعرضات ليها بعدما علنات أنها غادي تبيع كسوة عرسها لصالح الجمعيات الخيرية، وقالو ليها بزاف ديال المعلقين:” شكون يسحاب ليك راسك. ياكما سحابلك راسك نتي الملكة ديانا باش تبيعي كسوتك”. وأضافت علوش في حوارها لبرنامج “معكم منى الشاذلي” على فضائية “سي بي سي” نهار الخميس، أنها لبسات 2 ديال الكساوي في عرسها، واحد في القاهرة والثاني في اسوان.  ونفات الممثلة الأخبار لي كتقول أنها ديال جداتها، وأكدات أن الكسوة لي حطات للبيع هي لي لبسات في عرسها الأول. وجات علوش المصر هادي دابا 10 سنوات، وشاركت في مسلسل “أهل كايرو” عام 2010.  " "لأول مرة.. كندة علوش كتدوي على الانتقادات لي تعرضات ليها بعدما حطات كسوة عرسها للبيع -فيديو"
"  علمت “كود” من مصادر محلية بالدريوش، أن فرقة أمنية حلت أول أمس الثلاثاء بالمدينة، وحاصرت ورش بناء المستشفى الاقليمي، حيث جرى ايقاف أحد العاملين بالورش. وأضافت ذات المصادر أن الموقوف ينحدر من مراكش، حيث كان يعمل في مجال البناء بالاقليم، وتتحدث مصادر محلية عن كون المعتقل يشتبه في انتماءه لخلية شمهروش، التي نفذت الاعتداء الارهابي على السائحتين النرويجية والدانماركية، إذ جرى نقل الموقوف على الفور خارج الاقليم." "فرقة أمنية حاصرات بناي فالدريوش وعتاقلاتو. وكاينة هضرة على الاشتباه فأنه متورط فجريمة شمهروش"
"كيف كانت كتقول “كود” هادشي شحال. صندوق لإيداع والتدبير، الذراع المالي ديال الدولة، معندو حتى شي قيمة مضافة ف القطاعات لي شاد وكان عايش ومزال كيعيش مشاكل واختلالات بالجملة، وكانت ’آخر فضيحة طاح فيها هي ديال مشروع باديس لي تدخل فيه الملك شخصيا وتمت الإحالة ديال أنس العلمي الباطرون السابق ديال الصندوق وعدد من المسؤولين على القضاء, التقرير الأخير ديال المجلس الأعلى للحسابات، الذي أفرج عنه اليوم الإثين، أوصى “السي دي جي” بضرورة التخلي عن الفنادق والشركات ديال التنمية المحلية والخدمات والسكن الاجتماعي والاقتصادي. كما شدد المجلس على ضرورة إعادة تنظيم القطاع ديال السياحة ودراسة إمكانية التخلي عن التسيير الفندي، وإعادة التركيز على مهامه الأساسية والتي تتمحور أساسا حول حفظ ورعاية وتدبير الادخار الذي يعهد إليه  " "قضاة جطو لصندوق الإيداع والتدبير: ضروري تخلاو على الفنادق و السكن الاقتصادي والاجتماعي"
"هنآت سهام البدر مرات أسامة البسطاوي بالفيلم ديالو الجديد “راجل المرا” لي مثل فيه مع الممثلة كريمة غيث. الممثلة هنآت راجلها وحطات لأول مرة تصويرة ديالو مع ولدهم محمد لي كيحمل اسم جدو، الفنان الراحل محمد البسطاوي، وهي نفس الصورة لي نشرها أسامة في حسابو على إنستكَرام. مرات أسامة البسطاوي كتعيش أغلب الأوقات في الخليج وخصوصا في دولة الإمارات فين كتحترف التمثيل وكتشارك في أفلام ومسلسلات خليجية، وقليل فين، لا هي لا هو، كيشاركو تصاور خاصة ديالهم على مواقع التواصل. " "من بعد نجاح الفيلم ديالو.. مرات أسامة البسطاوي فرحانة براجلها وشاركوا لأول مرة تصويرة ولدهم الصغير"
"أصبح نصير مزراوي مرشحا بقوة لمغادرة أجاكس امستردام العام الجاي، بعدما توصل بعروض كثيرة فالفترة الأخيرة واخا الحجر الصحي بسبب انتشار فيروس كورونا المستجد. تقارير إعلامية إيطالية أكدت اليوم الخميس أن 3 ديال فرق إيطالية عبرت عن رغبتها في الاستفادة من خدمات مدافع المنتخب الوطني، ويتعلق الأمر بلاتسيو واسي ميلان وروما. واكدت “كورييري ديللو سبورت” الإيطالية أن لاتسيو  باغي يتعاقد مع الدولي المغربي البالغ من العمر 22 عامًا، خصوصا أن لاعبه آدم ماروسيتش يقدر يمشي لباري سان جيرمان الفرنسي. غير أن مهمة لاتسيو ما غاديش تكون ساهلة، لحقاش حتى روما وميلان كيطايفو على ودو، ومستعدين يقدمو بجوج عرض مالي مغري.  " "واخا كاينة كورونا..3 فرق إيطالية مطايفة على مزراوي"
"المغني المغربي إيهاب أمير خرج اغنية جديدة سميتها “مشى لامور”، ودار ليها كليب.  حط امير كليب الاغنية في لاشين ديالو على يوتوب، وشارك المغني “مشى لامور” مع المتابعين ديالو على صفحتو الرسمية ففيسبوك، وعجبهم الفيديو . " "بالفيديو. إيهاب أمير خرج الجديد.. وكيتشكى: مشى لامور"
"رسميا بدات الحملة الوطنية للتلقيح ضد فيروس كوفيد-19. هاد الحملة اعطا الانطلاقة ديالها الملك محمد السادس بالقصر الملكي بفاس. بعد إطلاع هاد العملية بداو عدد من العاملين فالصفوف الأمامية يستفدو من هاد الحملة الوطنية لكبيرة. أطر صحة وبوليس وبومبية وجدارمية ورجال ونساء والتعليم مزال كتلقى من انهار الخميس اللّي فات الجرعة الأولى من اللقاح بعد عملية للانخراط في تلقيح. “كود” هضرات مع عدد من القضاة وكاعيين على إقصائهم من الاستفادة من الجرعة الأولى من اللقاح. قاضي بمحكمة الاستئناف فمراكش هضرات معاه “كود” قال على أنهم ماشي من المفهوم هادشي. وأضاف قائلاً: “واش حنا ماشي من العاملين فالصفوف الأمامية؟. قضاة الحكم وقضاة النيابة العامة تكرفسو اكثر من لقياس وفظروف خايبة وفتالي…”. وأضاف هاد القاضي: “من وقت الجائحة والقضاة خدامين وبلا توقف وكان احتكاك مع معتقلين وغيرها من الأمور ومن الغير المقبول تم إقصائنا من الفاكسان وحتا حنا من العاملين فالصفوف الأمامية”." "واش هما ماشي من العاملين فالصفوف الأمامية؟ القضاة كاعيين على إقصائهم من الفاكسان ضد كورونا"
"فين ما توقع شي واقعة ! شي أزمة ! يبان شي مرض ! يبان شي اختراع علمي ! شي اكتشاف مبهر ! من الضروري انه يبانو معاه دوك اللحايا لي كايخربقو و كايحاولو اي حاجة يلقاو ليها شي رابط مع الدين بزز  فحال ديك النكتة ديال “كاعافو … كاعافو ” ! دابا عاوتاني غير بان كورونا هوما يخرجو من الغيران ! واحد الداعية قاليك ” كورونا عقاب من الله للشينوا لي كايكرفصو خوتنا الايغور ” زاد شوية فاش نتاشرات كورونا و بداو يبانو تصاور الكعبة خاوية قاليك ” آه حقا سمحو لينا كورونا وباء الهدف منو هوا القضاء على الاسلام ” ! شوف الحماق كي داير !  واحد آخور خرج لينا فالفايسبوك كايقوليك المسلمين ماعندهم مايخافو من كورونا حيت ” كايتوضاو خمسة د المرات فالنهار” واو ! افحمتهم يا أبا سحلفة ! فحالا الما بوحدو كافي باش يحميك من الفيروس ! بنادم ماكايفرقش تا بين ” الطهارة ” لي هي مسألة دينية و ” النظافة” لي هي مسألة علمية ! واحد البوبي ديالهم تاهوا خرج مؤخرا كايقوليك حقا ما حقا المنقبات گاعما يخافو من كورونا حيت وجهم مدرق و ماكايسلموش باليد !ايه و من بعد ؟ و فالمساجد و التجمعات الدينية و المدارس و الديور شنو النظر ديالك آ سي الفقيه ؟ آش هاد الكالاخ واش هاد التخربيق واش هاد التخوار ! واش ماكاتحشموش على عاراضكم العالم مقلوب بالمرض و الدول مقاتلة باش تحد من الانتشار و العلماء في “بلاد الكفار” خدامين على قدم و ساق باش يلقاو اللقاح و نتوما خدامين كاتخراو علينا فكالاخكم بلا حسيب و لا رقيب! واش كاتستاغلو كلشي زعما باش تبانو واعرين و دينكم واعر و نتوما احسن ناس و عندكم الحقيقة الكاملة ؟! تا فالكورونا باغين زعما تبانو عندكم شي حاجة ماتقولو و تسطلو بسطلكم آ السطولة! لهاد الدرجة كاتكذبو على راسكم ! ماراضينش بلي راكم في مؤخرة الركب العلمي و انكم راس مالكم غا هضرة و شفوي ! و بداك الشفوي ديالكم لي ماكايتسالاش ! و داك كثرة العياقة الخاوية ! و بديك النظرة الاستعلائية لي كاتشوفو بيها الناس المخالفين ليكم راكم ماتسواو بصلة! راكم مانافعينا بوالو ! والو ! بالعكس هانتوما جالسين كاتساينو عباد الله فأوروبا و آسيا و أمريكا يلقاو ليكم اللقاح ! فحالي لقاو ليكم الضو ! و لقاو ليكم الأدوية ! و لقاو ليكم الحواسيب ! و اختارعو ليكم وسائل المواصلات ! و التلفازات و الواتساب و الفايسبوك لي كاتنشرو فيهم الكالاخ ديالكم ! آ فينكم دابا آ العولاما ؟! وا بانو بشي اختراع ! بشي لقاح للوباء ! تألقوا دابا و خرجو لقاو الحل او بالاحرى جبدو نشوفو داكشي لي عندكم ! جبدو نشوفو كيما عندكم الحلول لكلشي ! للاقتصاد ! للجنس ! للعلاقات الانسانية ! للسياسية ! للجيوبوليتيك ! و كيما موالفين تحلو فمكم فكلشي و تعطيو رأيكم فكلشي ! آراو لينا اللقاح دابا ! المشكل الكبير فهاد الناس انه عندهم اتباع كثار ! كثار بزاف ! و انه المقاطع ديالهم كاتنتاشر فالفايسبوك و الواتساب و الكوانب كايتيقو بيهم ! دابا الدولة كاتقوليك غسل يديك بالما و الصابون و المكلخ ولد المكلخة كايقوليك المنقبة ماعندها مناش تخاف ! لي كايتوضى غي بالما ماعندو مناش يخاف ! المسلمين محميين بالوضوء و الدعاء ! ماشي جريمة هادي ! للأسف ! فحال هاد الأزمات لي خاصها تخلي الانسان يراجع اوراقو و يشوف الحقيقة ديالو الواضحة وضوح الشمش فنهار جميل و يعرف القيمة ديالو الحقيقية فسوق الانسانية و فمجال العلم و الصحة و الوبائيات ! كاتلقى واخا هاكاك عباد الله مازال عندها الگانة باش تنشر الخريف وسط الناس اوا الله ينعل لي مايحشم!" "قهرتونا و الله ! واش هاد الخوانجية ماكايحشموش ؟! ماكايشدوش فمهم من التخربيق ؟! ها لي قاليك كورونا عقاب من الله للشينوا ! ها لي قاليك حقا كورونا الهدف منها القضاء على الاسلام ! آ كونو تحشمو و هنيونا من الجهل و التخربيق و خليو الدولة تقول كلمتها والعلماء د بصح يخدمو باش يلقاو اللقاح !"
"تسببت شابة مغربية اليوم الخميس في سجن أشهر أطباء إيطاليا الذي عرف ب »مولد الجدات » لكونه إستطاع أن يجعل سيدات تجاوزن الستين يلدن بعد إنقطاع الطمث عليهن. وكانت المهاجرة المغربية الحاصلة على الجنسية الاسبانية، والبالغة من العمر 26 سنة، قد تقدمت بشكاية ضد سيفيرينو أنتينوري، الذي كانت تشتغل في عيادته الخاصة كممرضة، تتهمه فيها بسرقة بويضاتها لإستغلالهم في عملة التخصيب. وقالت المغربية أن الطبيب الشهير عمد إلى إخبارها أنها في حاجة إلى عملية مستعجلة وإلا إنفجر مبيضها، ليقوم بإستغلال حليته من أجل سرقة بويضاتها. وأدانت محكمة ميلانو الطبيب بسبع سنوات سجنا نظير ما قام به بالاضافة إلى حرمانه من مزاولة الطب لمدة خمس سنوات بعد إنتهاء عقوبته السجنية." "السجن سبع سنوات لأشهر أطباء التخصيب بإيطاليا بسباب مغربية"
"الدرك الملكي بجماعة طتامة، فتح تحقيق فقضية انتحار دري فعمرو ثمن سنين، لبارح الاحد، بأحد الدواوير فكتامة. وقالت مصادر محلية أن الدري لقاوه عائلتو منتاحر بمنديل على عتقو، هادشي خلاهم يستدعيو الدرك لي فتح تحقيق وكيدير التشريح للجثة باش يعرف واش فعلا انتحار ولا جريمة قتل." "دري عندو 8 سنين نتاحر فكتامة"
"ايوب الكعبي ومحمد بنحليب ما غاديش يمشيو للجزائر غدا الخميس، بعدما تأكد للطبيب عبد الرزاق هفتي صعوبة الاعتماد عليهما فالماتش ديال السبت بملعب مصطفى الشاكر ضمن ذهاب الإقصائيات الإفريقية، المؤهلة إلى نهائيات كأس إفريقيا للمحليين. الكعبي وبنحليب غادرا الكونصونتراسيون ديال الرباط اليوم الأربعاء وغادي يلتحقو بفريقيهما الوداد والرجاء البيضاويين، باش يكملو العلاج. الكعبي تضرب منين كان مع المنتخب المحلي فمراكش، ومالعبش الماتش مع الوداد أمام نواديبو الموريتاني في عصبة الأبطال الإفريقية، ونفس الشيء بالنسبة لبنحليب، لي تضرب في الماتش ديال الرجاء البيضاوي والنصر الليبي.
اللاعبان بجوج شافهوم الطبيب وبان ليه أنهما ما يمكنش يلعبو كونتر الجزائر. الحسين عموتة، مدرب المنتخب المحلي، قرر ما يعيطت حتا لعاب بلاستهوم واكتفى بلائحة فيها 22 لاعب فقط. المنتخب المحلي غادي يسافر غذا الخميس للجزائر وغادي يدرب جوج المرات تما قبل يلعب نهار السبت جاي. المنتخب المحلي خاض مباراتين وديتين فمراكش أمام النيجر وبوركينافاسو وربح فيهم بجوج. أما المنتخب الجزائري فلم يلعب أي مباراة ودية قبل مواجهة المنتخب المحلي." "رسميا.. الكعبي وبنحليب ما غاديش يمشيو للجزائر وعموتة ما عوضهومش"
"وجرى اعتقال المتهمين، حسب مصادر “كود”، متلبسين بمحاولة تقديم رشاوى لموظفي الأمن، مقابل التغاضي عن نشاطهم الاجرامي في ترويج الاقراص المخدرة و الحشيش، لتتم إحالتهم على وكيل الملك بالمحكمة الابتدائية الزجرية." "ها بشحال تحكم على بزناسة بغاو يدهنو السير باش يسير مع أمنيين صدقو داخلين للبنيقة"
"الطبيب ديال التجميل محمد گسوس لي ماتت بنت في مقتبل العمر في العيادة ديالو في كازا كيحاول يرجع السمعة ديالو لي دهورات بسبب الحادث. گسوس صاوب الترمة ديال مغنية مغربية عايشة في فرنسا وفرحان بيها وكيبارطاجي فيها في حسابو على أنستكَرام. گسوس حط تصاور البنت سيكسي بلانجري في الكحل والدونتيل، وبان الجسد ديالها لي عاودات نحتاتو. القضية ديال الطبيب كسوس غالبا سالات ببزاف ديال الفلوس عطاهم لعائلة البنت لي تنازلت ليه على القضية بدون صداع ولا شوشرة.   " "طبيب التجميل لي ماتت عندو بنت فالكلينيك فكازا فرحان حيت صوب ترمة ديال وحدة مشهورة -تصاور"
"بعدما تسبب فيروس كورونا، اللي ضرب الصين هاد ليام وحصد أرواح، بدأ القلق كيتسرب لمنظمي الألعاب الأولمبية بطوكيو 2020. ما شي بعيد تعلن اللجنة المنظمة قرار التأجيل أو إلغاء هذه الدورة بصفة نهائية. رئيس اللجنة المنظمة لأولمبياد طوكيو توشيرو موتو أكد بلي انتشار فيروس كورونا المتفشي فالصين كيشكل مصدر قلق كبير أشهر قليلة قبل انطلاق الألعاب الأولمبية والبارالمبية في اليابان الصيف المقبل. وأضاف موتو خلال اجتماع اللجنة البارالمبية الدولية “حنا مقلقين بزاف من إمكانية أن يخفف انتشار الوباء من الاهتمام والحماس تجاه الألعاب (الأولمبية)”. وزاد گال “نتمنى القضاء عليه في أقرب وقت ممكن. نزعم التعاون مع اللجنة الأولمبية الدولية، اللجنة البارالمبية الدولية، الحكومة ومدينة طوكيو لمواجهة هذه المعضلة”. أما رئيس الوزراء الياباني شينزو، فأكد بلي وباء فيروس كورونا المستجد لن يكون له أي تأثير على مجريات دورة الألعاب الأولمبية أو البارالمبية، والتزم بالعمل مع الهيئات الدولية، على رأسها منظمة الصحة العالمية، للحرص على ألا تتأثر الألعاب بهذا الوباء. الألعاب الأولمبية غادي تنظم في طوكيو باليابان بين 24 يوليوز و9 غشت المقبلين، على أن تليها الألعاب البارالمبية بين 25 غشت و6 شتنبر." "فيروس كورونا كيهدد اولمبياد طوكيو ورئيس اللجنة المنظمة: حنا مقلقين بزاف"
"قدرات منال بنشليخة تحقق نجاح كبير بأغنيتها الأخيرة “نية” لي نشرتها أواخة أكتوبر، ولي جبدات حتى جدل واسع بين المغاربة.. بعضهم اتهموها بالميزوجيني، وتكريس صورة المرا المغربية لي هدافها هو الزواج، وقالو انها زادت عطات اهمية للعذرية، هي خراجت فيديو هدرات فيه على هادشي  وشاركات مع المتتبعين ديالها حتى تصاور فيديوهات من كواليس التصوير. كليب منال بنشليخة، وبعيدا على الصداع لي نوض، قدر يفوت 16 مليون مشاهدة في جوج أسابيع على يوتوب. وبيه، منال بنشليخة طيحات بعض المغنيين لي خرجو معاها اعمالهم في نفس الوقت، بحال دنيا باطمة لي خرجات كتغني على السعوديات وأغنيتها تنسات في نهارها. " "مليون مشاهدة فالنهار.. كليب “نية” ديال منال بنشليخة وصل لـ16 مليون مشاهدة فيوتوب – فيديو"
"علن كريم الغماري، الولد الوحيد ديال الصحافي الراحل صلاح الدين الغماري عن إغلاق الحساب الرسمي ديال باه  في انستكَرام لي كان متبعينو فيه كثر من نص مليون شخص.  كريم كتب بوسط عبر ستوري في حساب صلاح الدين الغماري، شكر فيه كاع الناس لي وقفو مع الأب ديالو، ولي جاو للكَنازة، ووجه شكرو للملك محمد السادس لي رسل تعزية للعائلة وقال أن الصفحة غادي تسد من هنا 48 ساعة. من جهة ثانية، بدا ولد الصحافي لي مات يوم الجمعة مرحلة محاربة الحسابات “الفايك”، بعدما بداو بعض الناس كيفتحو حسابات في انستكَرام بسميت صلاح الدين. وأكد كريم الغماري ان الحساب الوحيد لي عندو هو لي حطو في الكونط ديال باه. https://instagram.com/ghomari.salaheddine?igshid=1xxglmweddt7k https://instagram.com/karim_ghomari?igshid=uhzc9bpdyg8m" "بغا يحارب “الحسابات الفايك” باسمو.. كريم ولد الصحافي الراحل صلاح الدين الغماري: غادي نسد حساب با فانستگرام – ستوري"
"اختارت البرازيل المغرب ليكون ضيف شرف كرنفال ريو دي جانيرو، والذي يعتبر أكبر مهرجان راقص فالعالم، وهو قبلة لكل عشاق رقص السامبا. الكرنفال دار عروض كتبين الثقافة المغربية، منها معركة الملوك الثلاثة او واد المخازن، بالاضافة للتوابل المغربية ديال الاكل، واللي كتدخل فثقافة الاكل المغربية، والعلماء الاندلسيين اللي كينحدر غالبيتهم من الاندلس، وتم عرض محاكاة ايضا لمروضي الافاعي فجامع لفنا، والكثير من الصور والمشاهد التي تقرب زوار الكرنفال من الثقافة المغربية. " "بالصور. المغرب والثقافة ديالو ضيف شرف فكرنفال ريو دي جانيرو العالمي"
"قال الصحافي المغربي المقيم في إطياليا، عبد المجيد الفرجي، إن مغاربة إيطاليا عايشين بحالهوم بحال باقي المواطنين الإيطاليين، مشيرا إلى أن الاقتصاد في عدد من المناطق كلا لعصا بشكل ملحوظ نتيجة الحجر الصحي الذي فرضته السلطات بسبب انتشار “كورونا” فيروس في البلاد. وكشف الفرجي، في تصريح لـ”كود”، عدد من المقاهي والمطاعم التي تقدم المأكولات المغربية بدات تاكل لعصا، موضحا أن الأغلب ديال هاد الأماكن مسدودين فهاد الوقت وصحاب المحلات ملقاوش باش يخلصو الخدامة اللي معاهوم. وأكد أن عدد من المحلات المغربية والمقاولات الصغرى تأثرت بفعل الحجر الصحي الذي فرضته السلطات الإيطالية، مشيرا في ذات السياق إلى أن السوق الكبير اللي فيه تجار مغاربة بمدينة “تورينو” ارجع شبه فارغ. ماشي غير هادشي. الصحافي المغربي المقين في “تورينو” أكد أن المغاربة تمسّو بزاف من الوضع، وتابع قائلا: “كاين مغاربة خدامين في المتاحف والسينما و المسرح، وللأسف كاين مشكل غادي يصعب عليهوم يخدمو جراء ما يقع الآن في البلاد، وكاين فيهوم اللّي كيصفيط فلوس لعائلتو ف المغرب” وأضاف: “المغاربة هم جزء من الشعب الإيطاليا، وسيتأثرون بسب الحجر الصحي، والحياة أصبحت شبه جامدة وحتى المغاربة اللي كيديرو التجارة بين المغرب والطاليان غادي توقف عندهوم الحركة والتعامل التجاري، ومكيكنتش تتحرك من منقطة لمنطقة باش تنقل السلعة ديالك، وخاص يكون عدد من الحلول ويكون تضامن حكومي”. ودعا الزميل الصحافي عبد المجيد المغاربة إلى التوقف من التنمر على ولاد بلادهوم اللّي عايشين فالطاليان. وأضاف قائلاً: “راه العجلة كتدور وكاين تصرفات عنصرية. وهذا امتحان وخاصنا ناخدو الامور بجدية وحتى المغرب مهدد”." "صحافي مغربي من الطاليان لـ”كود”: ها كيفاش عايشين المغاربة هنا والمقاولات الصغرى ديالهوم كلات لعصا بسبب الحجر الصحي والحياة شبه جامدة"
"علنات وزارة الصحة عن تسجيل فهاد 24 ساعة الأخيرة 89 إصابة جديدة بفيروس كورونا المستجد، ووصل المجموع لـ6741. وقال محمد اليوبي، مدير مديرية الأوبئة ومحاربة الأمراض فوزارة الصحة، فالندوة المخصصة لرصد الوضعية الوبائية اليومية لفيروس كورونا المستجد، اليوم السبت، بللي تم الكشف على المصابين من خلال عملية تتبع المخالطين، بحيث 76 حالة من الإصابات الجديدة تم الكشف عليها بهاد الطريقة، واخا ماعندها حتى أعراض، وبلغات نسبة المخالطين من مجموع الحالات اللي تسجلات اليوم 86 فالمية. وكشف اليوبي انه أكثر من نص المصابين اللي تسجلو اليوم كاينين فجهة كازا سطات، تابعاها بدرجة أقل جهة مراكش آسفي وفاس مكناس، ثم طنجة تطوان، ودرعة تافيلالت والجهة الشرقية وجهة بني ملال، بينما الجهات الأخرى ماسجلات حتى إصابة. وبالنسبة لحالات الشفاء، تسجلات اليوم 87 حالة جديدة، ووصل الطوطال لـ3487 واحد، بنسبة شفاء ديال 51,7، وصرح اليوبي ان عدد حالات الشفاء ولا يفوت نهار بعد نهار عدد الحالات النشيطة اللي تحت للعلاج، واللي وصل عددها لـ3062. وبالنسبة للوفيات، اليوم ماتو 2، ووصل المجموع لـ192، بنسبة إماتة ديال 2,8 فالمية. واستبعدات المختبرات اليوم 3299 حالة محتملة، وبلغ عدد الحالات اللي خضعو للتحاليل وخرجات نتائجهم سلبية 78263 حالة. وحسب اليوبي، عدد المصابين الذكور بالفيروس فات عدد المصابين الإناث، بحيث من أصل ثلاث مصابين بالفيروس كاين جوج ذكور وأنثى وحدة، بينما بلغ معدل العمر ديال المصابين 37 سنة. وهذا توزيع الإصابات على مستوى الجهات: " "ف24 ساعة: تسجلات 89 إصابة جديدة بكورونا و87 حالة شفاء و2 وفايات.. فالطوطال وصلنا لـ6741 حالة و3487 تشافاو و192 توفاو"
"أعلن مكتب التحقيقات الفدرالي الأميركي (إف بي آي)، الجمعة، القبض على سجين بقي متواريا منذ 1971 إثر هروبه خلال المشاركة في مراسم دفن جدته. وكان ليونارد موزس يقضي عقوبة بالسجن مدى الحياة، إثر إدانته سنة 1968 بتهمة قتل امرأة مقيمة في بيتسبرغ، وفق بيان “أف بي آي”. وبعد اغتيال رمز الكفاح من أجل الحقوق المدنية مارتن لوثر كينغ، اندلعت تظاهرات في هذه المدينة الواقعة في شمال شرق الولايات المتحدة، أطلق ليونارد موزس مع آخرين قنبلة حارقة على أحد المنازل." "البوليس قرقبو على راجل 50 عام وهو هربان من العدالة"
"عاينت “كود” قبل قليل بمركب الأمير مولاي عبد الله، استنفارا أمنيا غير مسبوق، وذلك استعدادا لافتتاح الألعاب الإفريقية في دورتها الثانية عشر.  ومن المنتظر أن يفتتح الأمير مولاي رشيد، هذه الألعاب الإفريقية التي تنظم لأول مرة في المغرب بعد تعذر إحدى الدول الافريقية.  ودخل سفراء الدول الأجنبية إلى جانب وزراء الشباب الأفارقة، إلى المنصة الرئيسية قبل لحظات من الافتتاح.
وعاينت “كود” وجود أحمد أحمد رئيس “الكاف” إلى جانب فوزي لقجع رئيس الجامعة الملكية لكرة القدم.  وتحتضن العاصمة المغربية الرباط من 19 الى 31 غشت أكثر من 6.000 رياضي يمثلون 54 بلدا اتفريقيا يتنافسون في 29 اختصاصا، بمناسبة النسخة ال12 للألعاب الافريقية. وتم منح ثقة التنظيم للمغرب, بدلا من غينيا الاستوائية التي كان من المقرر أن تحتضن هذه الألعاب.   وأمضى المغرب على بروتوكول اتفاق لتنظيم الألعاب في دجنبر 2018 وذلك بطلب من الاتحاد الافريقي وجمعية اللجان الوطنية الأولمبية الافريقية و اتحاد كنفدراليات الرياضات الافريقية واللجنة المحلية التنظيمية.  واستنفرت هذه الألعاب المصالح الولائية بكل من الرباط والبيضاء وسلا والنواحي، حيث أعطيت تعليمات لأنجاح هذه الدورة.  كما أنه من المرتقب أن يشهد حفل الافتتاح، لوحات فنية من الطراز الرفيع، وفق ما أكده أحد المسؤولين لـ”كود”.
ويعول المغرب على هذه الألعاب لتقوية حضوره بإفريقيا وتعزيز علاقاته مع الدول الإفريقية." "بصور حصرية..لحظات قبل افتتاح الألعاب الإفريقية بمركب مولاي عبد الله: احمد احمد مع لقجع ووزراء أفارقة"
"طلبات الزواج ولا كل واحد كيبدع فيها ويدير على قد جهدو وعلى حساب الطرف ثاني شنو كيبغي. البارح الطباخ التركي نصرت غوكشي لي مشهور برشة الملح حط فيديو في انستكَرام كيوثق لعملية طلب زواج فريدة ونقدرو نقولو استثنائية.  السيد كان كيقطع اللحم ما عليه ما بيه شوية حتى خرج خاتم للمرا لي كانت كتصور فيه وفرحانة حيت النجم لي عندو المتابعين من العالم كامل واقف قدامها وكيقدم ليها عرض استثنائي من يديه. الفرحة والدهشة بانت على وجه العروس المستقبلية لي معرفات راسها باش تبلات. الفيديو في 15 ساعة شافوه كثر من 3 مليون واحد، وماكين غير القلوبة والحب والغرام مشتتين.  " "الناس مشاو بعيد وولاو يديرو طلبات الزواج وسط اللحم مع مول الملحة -فيديو"
"توفي يوم أمس الخميس، بإقليم الدريوش، قاصر فعمرو 16 عام بعدما مشى يعوم فحوض ديال سقي الاراضي الفلاحية. وقالت مصادر محلية أن القاصر التجأ للسباحة بسبب ارتفاع درجة الحرارة، لكنه توفي غرقا خلال ذلك، حيث جرى نقل جثته لمستودع الاموات، وفتح تحقيق في النازلة." "الدرويش :قاصر غرق فحوض السقي"
"فظرف 24 ساعة فقط، سجلات ميريكان أكبر عدد ديال الوفيات بالمقارنة مع الول الأخرى ومنهار بان هذ الفيروس، 1939 وفاة جديدة، حسب آخر بيانات كشفات عليها جامعة جونز هوبكنز الأمريكية. وحسب الجامعة، وصل إجمالي عدد الوفيات بالفيروس ل12 ألف و875 حالة وفاة، ووصل عدد الإصابات المؤكدة 400 ألف و549 إصابة، وبهذ الارقام كاتكون ميريكان على رأس الدول اللي متفشي فيها الفيروس عالميا. واعلن حاكم ولاية نيويورك، فمؤتمر صحفي، بللي ولات هذ الولاية بؤرة ديال الفيروس، وبللي عدد الوفيات ارتفع غير فهذ الولاية ل731 حالة، أما الحصيلة فكاينة 5 آلاف و489 وفاة فالولاية." "رقم قياسي جديد حطماتو ميريكان.. 2000 وفاة بكورونا فظرف 24 ساعة فقط"
"رابع مدرب خارج أسوار الوداد فموسم وما زال تقدر تجي شي مفاجأة أخرى. هادشي واقع في الوداد، حيث انفصلت إدارة الفريق عن المدرب الإسباني خوان كارلوس غاريدرو، بعد ساعات من خسارة النادي نقطتين في سباقه نحو اللقب، إثر تعادله أمام الجيش بهدف لمثله، في المباراة التي جمعت بينهما، أول أمس الأربعاء، بالمركب الرياضي الأمير مولاي عبد الله الرباط. وحسب ما أكدته مصادر ودادية فإن الأرجنتيني ميغيل غاموندي هو من سيتولي تدريب الفريق في المرحلة المقبلة، لكن عن بعد دون بالجلوس بدكة احتياط الوداد على اعتبار أنه سبق ودرب هذا الموسم حسنية أكادير. وكان غاريدو أشرف، أمس، على آخر حصة تدريبية له مع الفريق، قبل أن يودع مركب بنجلون بصورة جماعية مع اللاعبين، والتي نشرها على حسابه الرسمي في «تويتر» مرفقا إياها بكلمة «شكرا». ويعد غاريدو ثالث مدرب يغادر الوداد هذا الموسم بعد الصربي زوران مانولوفيتش والفرنسي سيباستيان ديسابر." "ثالث مدرب يمشي فحالو: گاريدو ما بقاش فالوداد والفرقة غادية تكمل الموسم بمدرب “عن بعد”"
"عن الأخداث المغربية/// عصفت التقلبات الجوية وسوء أحوال الطقس بحهة مراكش بحياة طفل يبلغ من العمر ثلاث سنوات ونصف، بحماعة بوابوض بإقليم شيشاوة، حين هبت رياح قوية على المنطقة أطاحت بالحجر والشجر، وأدت إلى سقوط جدران المنازل المتهالكة.   الضحية (حمزة.ب) كان يلعب بالفناء الخارجي لمنزل أسرته بدوار أكادير بالجماعة المذكورة، فبدأت الرياح القوية تضرب فضاء المكان، ليتهاوى الجدار الخارجي للبيت على رأس الصغير، ويلفظ أنفاسه الأخيرة تحت الأنقاض.  " "الاضطرابات الجوية.. طفل مات فشيشاوة"
"بعدما التهمت الملايير في الإشهارات التي تحصل عليها من طرف الادارات والوزارات ومكاتب الدراسات في المغرب، خرجت مجلة “جون أفريك” الفرنسية بخبار كيهمنا حنا. كيهم شأننا الداخلي. نقلات عن مصادرها “المطلعة” أن معتقلي الريف لن يستفيدوا من أي عفو ملكي بمناسبة عيد ىالعرش يوم 30 يوليوز. هاته المصادر التي تزود هذه الجريدة التي تستفيد من ملايير الاشهارات، لغايات محددة تبرر في آخر المطاف عقلية صحاب هاد المجلة اللي كاينين فالسلطة. كيتقلقو باش “لوموند” و”ليبراسيون” يديرو مقالات نقدية عندها اساس ويبداو يحركو يردو عليهم ولكن ما كيحشموش يعطيو لاجنبي خبارنا حنا. خبار ماعندو علاقة بالبعد الافريقي يمكن نفهموها. بالريف. بالعمق المغربي. ففي الوقت الذي أجمعت فيه أطياف الشعب المغربي، ومؤسساته الحزبية والحكومية كذلك، منددة بالأحكام القاسية في حق معتقلي حراك الريف والذي يبلغ عددهم ما يفوق 500، أبرزهم مجموعة ناصر الزفزافي المحكوم عليه بالحبس أكثر من 300 سنة بسجن عكاشة، خرجت هاد المجلة بهاد لخبار. عندنا صحف كثيرة ومجلات علاش هاد المهووس بحون افريك ما عطاهاش ليهم. ثم ياك ديما كيقولو لينا خبارات رئيس الدولة ما كيطالع عليها حد. دابا ولاو كيسبقو ويقولو اش غادي يدير. لاواه نشرو الخطاب اللي غادي يلقيه فعيد العرش احسن كاين فرق دائما بين لي كيحب بلادو وباغي ليها الاخير ويتمنا يشوفها كتقدم ديمقراطيا وفالحريات والتنمية، وبين شي حد باقي كيأمن بترويج “اساليب البصري” لي ولى عليها الزمن. وهادشي ولى مفضوح بزاف، باش يبررو انه مغاديش يكون عفو قال حكا راه المزايدات السياسية هي لي غادي تبعد العفو الملكي على المعتقلين، هاد السبة مغاديش يثيقها الا شي حد باغي الخدمة فهاد البلاد لي كتستحق بزاف ديال الامور الايجابية خصوصا الحرية والعدالة والديمقراطية. قضية الديموقراطية وحقوق الانسان قضية مغربية. ودابا شي جهات كتعطيها بعد دولي. وهاد الجهات حشمي على عراضك غدا ايلى خرجو تقارير حقوقية كتسب هاد التراجع فحقوق الانسان فالمغرب وكتعري شي امور. راه بهاد التسريبات قلبتو عليها" "هادي اهانة لدولة كلها. “جون أفريك” كتخبر لمغاربة فقضاياهم. كاليك ما كاينش عفو على معتقلي الريف. اييه شي متخلفين فالدولة كيعطيوها خباراتنا وكتدي لملاير فالاشهارات"
"الساعة: الربعة ونص ديال العشية، المكان: سوق الأناسي فكازا، الحالة: الزحام ودفع فيا ندفع فيك، والناس مامحتارماش أدنى شروط الوقاية من فيروس كورونا المستجد اللي كيقيس الآلال ويحصد أرواح العشرات يوميا فالعاصمة الاقتصادية. مع الثلاثة كانت الدنيا مرخوفة شوية، لكن من بعد العصر الدنيا عمرات بزاف، واخا فالأصل السلطات المحلية لزمات على أسواق القرب والقيساريات الإغلاق مع 3 لكن معامن تهضر.. السوق دالبال مطرطق بالناس والتجار جابو ليوم سلعة جديدة، السويقة التقليدية حتى هي عامرة والناس كتتقضى وما على بالهاش، والقيسارية حتى هي بدات كتعمر شوية بشوية حتى ولاو الناس يلقاو صعوبة باش يتحركو وسط الزحام. مريسكيين بحياتنا على قبل ولادنا طامو القلدة، 56 سنة، بائعة دالمسمن فالقيسارية، كتقول: “ماعندنا مانديرو، حنا مريسكيين بعمرنا وصافي، حيت ضروري نتعاملو مع الكليان، وضروري نصيرو على ولادنا، ونتكرفصو ونضربو عليهم تمارة، واخا الوباء كاين كنضحيو حيت مكاينش البديل” طامو هضرات بنبرة كلها حرقة وألم، لكن كتبان قوية وعارفة آش كادير: “أنا دايرة كل ما فجهدي، الكمامة كنلبسها ديما، وكنبعد على الكليان شحال ما قديت، وكنعقم.. قبل ما نعجن المسمن ديالي كنغسل يدي بالما والصابون بزاف دالمرات، ومنين كنجي ثاني عاود ضروري نعقم…”، على حساب هضرتها وقالت السيدة اللي عندها 5 دالدراري، أغلبهم ماخدامينش، أنها ماخداتش الدعم ديال كورونا، وفالثلث شهور اللولة اللي كان فيها الحجر الشامل ماكانت كتلقى ما تاكل، لا هي لا ولادها، حتى ولات كتضطر تخرج تخدم وسط الحجر الصحي، خصوصا فالفترة ديال رمضان، باش تقدر تعاون راسها، وتهز عائلتها، بعدما حبسات من الخدمة اللي كتديرها هذي 20 عام بعد موت راجلها. عادل، 28 عام، بائع شاب ديال التفاح، رفض نلتقطو ليه صورة لكن قبل يتكلم معانا، حتى هو قال ان الحاجة اللي خلاتو يخرج يخدم فعز الوباء هي الطرف دالخبز، “أودي حنا فبلادنا وكاريين، ماكنا خدينا لا دعم لا والو لا انا لا الواليد، وبقينا عايشين غير بفلوس جمعناها، وتقسحنا بزاف”، كيقول بنبرة فيها حسرة. واخا الزحام وبنادم.. الراواج ميت ماشي بحال قبل وأكدات طامو أن الرواج مابقاش بحال فزمان ما قبل كورونا “راه فالاصل الناس كتخرج فالليل، بعد الثمنية، حنا داباكنمشيو بحالنا مع ال8، أما فساير الأيام كنبقاو هنا حتى ل11 أو12 دالليل، وكيجيب الله الرزق مضوبل”، كيف كتقول. من جهة خرى، حتى بنادم نقص فالنهار حيت “البراني ماكاينش”، كيف قال لحسن، 41 عام، اللي خدام فمحل ديال الشفنج فالقيسارية، وكمل كيقول ل”كود” : ” المخارج والمداخل دكازا سادين، واللي كنشوفوه اليزم كنشوفوه غدا، هذشي علاش حتى المدخول ضعيف، لكن حنا صابرين شغانديرو”. وقال أنهم فالمحل دايرين جميع الاحتياطات، من تباعد اجتماعي مع الكلايان، ومن تعقيم وغسل اليدين “هانتوما كتشوفو هذ الفيترينا اللي عاملين، عريضة وفيها طبلة لاصقة فالقدام، وهي اللي كتخلينا بعاد على لكليان، وكنتعاملو معاه وحنا رادين البال… وهذ الباريير جبناها من قهوة ماكانتش عندنا قبل كورونا، وماكندخلوش كلشي ياكل للمحل، كندخلو جوج بجوج”. فالجوطية الطايح كثر من النايض وشي تجار: كورونا ماكايناش عبد الغفور (36 عام ) واحد من البياعة دحوايج البال فالأناسي، مامسوقش لكورونا وكيبيع ويشري عادي، “وايلي على كورونا !! هذو راه بغاو يكورونا.. هذشي غير تخربيق !!”، هكذا قال ل”كود”.. وواخا الإصابات على الجهد والناس كتموت، مازال الناس كتعتقد أن الفيروس ماكاينش، منهم عبد الغفور اللي قال أنه “صناعة ماسونية”، باش يدخلو الشركات الكبرى الفلوس على ظهر العالم الثالث، كيقول وهو كيبرح فنفس الوقت “البياس المليح 160.. المليح 160″، وكينشر فالسلعة على الأرض: “أودي وريني غير واحد مريض بكورونا؟ ماباينش ليا أنا !!”، وهو يرد عليه صاحبو كيضحك ويقول “واييه”… وحتى عادل مول التفاح ماعندوش فمرة واش الفيروس كاين ولا لا “أنا عندي شك وكنقول الله أعلم.. ماعرفت حتى شي حد مقيوس باستثناء واحد صاحبي تقاس فرمضان، دخلوه فرمضان ينعس فالطبيب وخرجوه، واخا ما جاوه لا اعراض لا والو، هو براسو باقي مافاهم والو.. إيوا الله أعلم”، حسب عادل. المشكل أن هذ الإنكار ديال الناس للفيروس، وهذ الافكار اللي تبناوها عن جهل بخطورة الوباء، فمدينة كبيرة بحال كازا، ممكن يساهم فتردي الوضعية كثر وكثر، ويقدر بسباب لا مبالاة الناس، وإنكارهم، مايلبسوش الكمامة، او ما يبدلوهاش، ويبخليو الفيروس يزيد يلصق كثر، ويديرو التجمعات ويزيدو من الأماكن المكتظة. والبوليس حار طول وعرض مع هذ صحاب البال اللي كثار ومكيتقاضاوش، حيت غير فكتوبر جرا البوليس على صحاب البال من الأناسي، وكان إنزال امني مكثف باش مايحطوش فواحد المنطقى خالية فالحي، لكن دابا عاهوما رجعو يحطو من جديد، واخا ماينة كورونا، وأسواق القرب ملزمن عليها تسد مع 3.       " "روبورطاج بالصور: سوق الأناسي فكازا مطرطق بالنهار والليل.. وإجراءات التباعد والوقاية من كورونا ماكيناش.. والتجار لـ”كود”: مريسكيين بحياتنا على قبل طرف دالخبز"
"أكد مصطفى الخلفي، الناطق الرسمي باسم الحكومة، في تصريح لـ”كود”، أن الأساتذة موظفي الأكاديميات الجهوية للتربية والتكوين، بداو يرجعو منذ صباح اليوم الإثنين إلى مقرات عملهم بشكل نسبي، وذلك بعد الاتفاق الذي جرى معهم خلال بمقر وزارة التربية الوطنية بحضور رئيس اللجنة الجهوية للمجلس الوطني لحقوق الإنسان نيابة عن رئيسة المجلس. وقال الوزير الخلفي: “هاد الأساتذة بداو يرجعو نسبيا ودبا ميكنش نقدمو شي صورة حقاش مزال متسالا انهار، ودبا كاين غير صورة أولية، والصورة الحقيقية ستتشكل طيلة الثلاث أيام المقبلة، ونحن متفائلين باش يرجعو الأغلبية ديال الاساتذة للعمل ديالهوم”. وأضاف المسؤول الحكومي، في ذات التصريح، قائلاً: “بلاغ الوزارة الوصية على القطاع كان واضحا وممثلي هاد الأساتذة تحملو المسؤولية ديالهوم وشرحو هادشي ودارو فيديوهات على مواقع التواصل ووضحو كولشي، والتوجه العام على الفايس هو العودة إلى الدراسة" "أزمة “أساتذة الكونطرا”.. الخلفي لـ”كود”: بداو يرجعو نسبيا لخدمتهوم وها وقتاش تتشكل الصورة الحقيقة وحنا متفائلين"
"بلدية الناظور كتعيش غضب جديد، بعد الغضب الذي رافق الرئيس السابق سليمان حوليش لي معتقل دابا بسباب التسيير ديالو للبلدية واللي عرف تخبط كبير، وكان البادية عامرة غير بالسماسرية اللي كيبيعو ويشريو فالرخص. عامل الناظور لي وقف هاد المهزلة، بعدما استعمل المادة 64 من القانون التنظيمي للجماعات، ودوز قضية الرخص غير القانونية لي عطى حوليش ونوابو للقضاء الاداري وتم عزل حوليش ونائبيه، واعتقالهم بعد ذلك، وتنظيم انتخابات نجح فيها رفيق مجعيط وخذا الرئاسة. وحسب مصادر “كَود”، كانت الفترة الاولى ديال مجعيط ماشية مزيان، لكن الامور انقلبت مرة أخرى، ورجع التأشير على التراخيض شبه مستحيل بالنسبة للمواطنين، والرئيس دائما غير موجود، سب مصادر “كَود”، اللي قالت أن سواء تعلق الامر بمواطنين عاديين، أو رجال الاعمال، فإن مكتب الرئيس دائما مسدود وماكاين لي يقضي ليهم أغراضهم. مشاكل بلدية الناظور، دائما تتكرر واخا كتطلع وجوه جديدة كتوعد الساكنة بخدمتها، ولكن بمجرد نجاح الرئيس كتتبخر الوعود، وكيرجع الحصول على الشواهد الضرورية للمواطن أمر مستحيل. مقرب من الرئيس نفى ان يكون مجعيط كيسمح فالخدمة ديالو، مؤكدا أنه هاد الأيام مشى للكَركَرات وهو ما يبرر غيابه عن مقر البلدية، لكن مصادر “كَود”، أكدت أن الرئيس كان فالأول حاصل فمليلية لعدة أشهر بقى فيها حال البلدية واقف، وبعدها كايجي وكيسافر للدار البيضاء لمباشرة مشاريعه وكيرجع مرة مرة، أما الذهاب للكَركَرات فكان عليه أنه يعطي تفويضات لنوابه ومايوقفش حال البلدية ويخلي مصالح المواطنين ضايعة." "بلوكاج فبلدية الناظور. الرئيس الجديد غايب ونفس السلوكات ديال حوليش الرئيس لي فالحبس كاتعاود مرة أخرى "
"تتوقع مديرية الأرصاد الجوية الوطنية، استمرار نزول زخات مطرية قوية بسايس والأطلس المتوسط والشمال الشرقي للبلاد. وقال الحسين بوعابد رئيس مصلحة التواصل بمديرية الأرصاد الجوية، في تصريح لـ”كود”، أن “هاد الشتا غادي تستمر ليومين =أي حتى للسبت= وتقدر توقف ويستقر الجو ابتداءا من يوم الأحد”. وكشف بوعباد المكلف بالتواصل في الأرصاد الجوية، لـ”كود”، قائلاً: ” كاين زخات مطرية معتدلة فأقصى الشمال إلى قوية وغادي تكون لكن الاسبوع المقبل غادي يكون الجو مستقر. وبالنسبة للرياح  فستشهد مناطق شمال شرق البلاد رياح معتدلة وقوية فمناطق طنجة والاقاليم الجنوبية ومناطق سوس”. ماشي غير هادشي بوعابد كشف ل”كود” أنه كاين حتى الثلج. زاد: “كاين هطول حتى لبعض التساقطات الثلجية فوق الأطلس المتوسط والكبير اللّي غادي تفوق العلو ديالها 1800م”." "الأرصاد الجوية لـ”كود”: شتا مزالة كاينة وها وقتاش غادي يستقر الجو"
"عقلتو على نهار تلاقى سفيان بحري مزور صفحة خاصة بالملك على الفايسبوك٬ مع مولاي حفيظ العلمي وزير التجارة والصناعة. اللقاء ما كانش معاه بوحدو بل كان مع مغاربة جابو مشروع قالو باللي مزيان وفصالح لبلاد وطلبو لقاء قبل. وفق مصدر من الوزارة ل”كود” فان بحري جا مع هادو وما هدرش حتى الهدرة. مصدر “كود” اضاف باللي ما نسب للوزير كلو كذوب “الوزير كيتلاقى مع كاع اللي عندو علاقة بالقطاع. وفهاد السياق كيتلاقى مع الشباب اللي عندهم مشاريع قافزة. هادي من مهامو. غير هو ما عمرو عطى شي تصريح على هاداك اللقاء او لقاءات بحالو. اما على التصاور فاكد المصدر ل”كود” “راه كيتصور مع ناس كثار بحالو بحال مسؤولين حكوميين اخرين….” اللي تنسب ليه تضيف مصادر “كود” “كذوب ما عندها لا ساس لا والو. هاد الشي خرج باش بحري حيح ف”ستيك هاوس” فلامارينا ديال ابي رقراق هادي يومين. كان تعتاقل ودابا راه فسجن العرجات متابع فحالة اعتقال." "بحري مزور صفحة الملك اللي تشد فالحبس طلع كذاب على لقاؤو مع العلمي: ما عمر الوزير وعدو بشي تخربيقة ولا هدر عليه وها القصة"
"فاز فيلم “بلاك كلانزمان” للمخرج الأمريكي “سبايك لي”، بالجائزة الكبرى، وهي الجائزة الي كتبع السعفة الذهبية.  وفيلم “بلاك كلانزمان” مقتبس من قصة حقيقة  ديال “رون ستالوورث” وهو ضابط شرطة أسود اخترق جماعة “كو كلوكس كلان” العنصرية، في كولورادو سبرينجز فالسبعينات.  والفيلم من بطولة “جون ديفيد واشنطن”، ولد الممثل “دنزل واشنطن”، و”آدم درايفر” الي كيلعب دور الشرطي.  وفنهاية الفيلم تعرضات لقطات إخبارية ديال مسيرة لليمين المتطرف في “تشارلوتسفيل” بفرجينيا والي تقتلات فيها المتظاهرة المعارضة “هيذر هاير”، ولقطات ديال الرئيس دونالد ترامب وهو كيلوم الطرفين فأحداث العنف.   " "الفيلم “بلاك كلانزمان” ديال المخرج “سبايك لي” خدا الجائزة الكبرى فمهرجان “كان” السينيمائي"
"“ضربة معلم” أقل ما يمكن نوصفو به الصفقة لي عقدها مولاي حفيظ العلمي مع جنوب افريقيا، بعد ما وافق على تفويت شركتو “ساهام” للتأمينات لنسيب اقوى رئيس فالقارة اقتصاديا شركة سهام SAHAM لي ما كيعرفوش المغاربة راه هي الحروف الأولى لأسماء أسرة مولاي حفيظ العلمي ذي الأصول المراكشية. حرف ليه وحرف لمراتو وحرف لبنتو وحرف للكنية ديالو. الجميع غادي يفهم بلي هاد الملياردير المراكشي اللي تقاتل باش يوصل لهاد الشي ما ترددش يبيع جوهرة مجموعته الإقتصادية باش يجيب جنوب افريقيا لصف المغرب. طبعا وفيها ربح ليه. ربح وربح معاه المغرب المهم فهاد الشي، العلمي نجح في فك شفرة المصالح المشتركة بين الرباط وبريتوريا، وبانت أولى البوادر بإعلان هاد البلد مساندته لتنظيم المغرب لكأس العالم لكرة القدم سنة 2026. العلمي عارف مزياااان اش كيدير، ونجح باش يوجه ضربة موجعة للجزائر (لي شبعانة عياقة ومضصرها البترول ديالها) وخلا المسؤولين ديالها يضربون أخماس في أسداس…علاش؟ ….بكل بساطة فاقو على وقع الصدمة لي وجدها ليهوم مولاي حفيظ العلمي صباح امس يوم الخميس وجاب ليهوم الكاو. أكيد أن الأيام المقبلة غادي تعرف زيارات متبادلة بين الرباط وبريتوريا، والأكيد أنها كلها لقاءات ستصب في مصلحة البلدين وفي مصلحة قارة افريقيا الخضراء. العلمي اللي متطرف فالدفاع على بلادو وعلى كفاءات بلادو كيقول ديما بلي خاص الرباط يعمل من أجل تثبيت شراكة مع افريقيا…شراكة مربحة للطرفين، لأنه كيعتبر بأنه من المهم العمل على مشاريع تطويرية تنعكس ايجابا على الاقتصاديات المغربية والافريقية المشتركة. وفي أحد اللقاءات العلمي قال: “المغاربة ليس لديهم دروس لاعطائها للاخرين، بل خبرات لتقاسمهمها والخبرات تاتي من الاخطاء المرتكبة، والمغرب ارتكب مجموعة من الاخطاء التي استخلص منها مجموعة من العبر التي يمكنه تشاطرها مع باقي دول افريقيا”….. باختصار هذا هو العلمي… قول وفعل… يعني قد فمو قد ذراعو. جابها فالتسعين" "مولاي حفيظ العلمي جابها فالتسعين بصفقة القرن. جاب الكاو للجزائر وضمن مساندة بريتوريا لترشيح المغرب لكأس العالم وبعد فرانسا. كيفاش تخلى على شركة كل حرف فيها عندو علاقة بيه وبعائلتو الصغيرة وفاش عينو"
"بطل الملاكمة العالمي مايك تايسون كيوجد باش يدير مشروع في المغرب. هادشي لي كشف عليه عثمان أبو زعيتر لي تلاقا به فميريكان فلقاء جمع أبطال الملاكمة.  تايسون لي خلق بزاف ديال الجدل من نهار قرر يدخل عالم التجارة فالحشيش ويبني قرية سياحية يتباع فيها، بان مع ابو زعيتر هاز الدرابو ديال المغرب وفرحان وضاحك من وذنيه. وقال عثمان انه فرحان بلقاء تايسون وسعادتو كبيرة بالنهار لي غادي يجي فيه للمغرب." "مايك تايسون قريب يدير مشاريع فالمغرب.. هاز الراية المغربية فميريكان وفرحان -تصاور"
"فرقة الاحلام ديال 2018، من الحارس اللي هو طبعا البسيج، حامي المرمى من گاع البيوتا، للمدافع الايمن اللي هو التيجيفي البراق، للمقاطعة والساعة الصيفية الي لاعبين وسط دفاعي ورونوها هاد لعام… مرورا بسعد لمجرد اللي لاعب وسط مهاجم والفرقة باغا تبيعو في اقرب وقت… وللعابا اخرين اكتاشفوهم من خلال الفيديو… " "“الدريم تيم” ديال 2018. كود جمعاتلكم بالفيديو گاع اللعابا الي ماركاو هاد العام بخايبهم وزينهم"
"الروسية ألينا بوركوفا لي مستقرة في المغرب وكتدوي بالدارجة مزيان، نشرات تصاور جداد من وسط المنطقة الشعبية درب السلطان. ألينا سنوات وهي في المغرب، عندها صالون ديال الحلاقة ومداخلة مزيان مع المغاربة لدرجة تسمعها تدوي تقول غي مغربية حقيقية. ألينا تصورات بطرف ديال الحرشة وكاس ديال أتاي، وفي تصاور أخرى هزات بانيو ديال الخضرة، وكملاتها بتصاور حدا الطاكسيات البيضين. تصاور ألينا عجبو كثر من 20 ألف متتبع على حسابها في انستگرام، و200 شخص كتبو ليها تعاليق. https://www.instagram.com/p/CIlusi4hhZU/?igshid=17x44h6i4o6cl https://www.instagram.com/p/CId9X3PhVRa/?igshid=1xuun01078dd" "الروسية ألينا بوركوفا لي ساكنة فالمغرب ناشرة زينها وسط درب سلطان – تصاور"
"ماليزنيا منعات فيلم “Huslers” لي كتلعب فيه الممثلة والمغنية جينيفر لوبيز دور البطولة وعها الرابورة كاردي بي لأن اللقطات فيه زعما مثيرة. وقالت شركة “سكوير بوكس بكتشرز” لي هي الشركة المسؤولة عن توزيع الفيلم في ماليزيا، أنه تم منع عرض الفيلم.  وقالت رويتز أن مجلس الرقابة بقا يحيد في اللقطات ديال الفيلم لي كيعاود قصة حقيقية لمجموعة من فتيات الليل كيخدرو الزبناء وياخدو ليهم فلوسهم، ولان اللقطات كثيرة مابقى في الفيلم والو وقررو يحذفوه كاع ويمنعوه. وكان مجلس الرقابة على الأفلام في ماليزيا، حذف حتى بعض المشاهد اللي قال عليها اباحية من فيلم “rocketman” لي كيعاود قصة المغني البريطاني العالمي سير إلتون جون." "الكلاخ.. بلاد اسلامي منع فيلم جينفر لوبيز وكاردي بي بسبب اللقطات السيكسي والمثيرة اللي فيه – فيديو"
"صافي هاد الليلة ناوي ترامب رئيس أمريكا ينفذ وعيدو لسوريا وغادي يوجه ليها ضربات عسكرية وماشي بوحدو، كاينة حتى فرنسا والسعودية تحالف دار ضد تحالف ايران سوريا وروسيا. ضربة غادية تكون بداية لشي تخربيقة ترون المنطقة اكثر ما هي مرونة" "ها الليلة أمريكا وفرنسا والسعودية ناوية تضرب سوريا بشار"
"كشفت مصادر جامعية ل”كود” أن الاتحاد الدولي لكرة القدم فيفا كيفكر بشكل جدي في تأجيل گاع الإقصائيات المؤهلة إلى نهائيات كأس العالم بقطر 2022. وحسب هذه المصادر، فإن هناك مقترح غادي تقدمو الفيفا للجنة الطوارئ لمناقشته ودراسته قبل المصادقة عليه في ليامات القبلة القادمة. علاش الفيفا بغات تؤجل التصفيات إلى موعد لاحق، لحقاش باغية تركز على المسابقات الأوربية والإفريقية والأسيوية، اللي مازال معلقة، بسبب تفشي وباء كورونا المستجد. وسبق للفيفا أن أجلت التصفيات المتعلقة بنهائيات مونديال قطر كما علقت مخالف الاتحادات القارية منافساتها بسبب هذا الوباء." "كورونا.. “الفيفا” كتفكر تأجل تصفيات مونديال قطر 2022 وها علاش"
"في سابقة من نوعها، وجهات أمس الإثنين، البرلمانية البامية ابتسام العزاوي سؤال كتابي باللغة الأمازيغية لوزير الداخلية، عبد الوافي لفتيت، حول “منع” القيد ف السجل ديال الحالة المدنية لأسماء الأمازيغية. وجاء فهاد السؤال لي خرجاتو البرلمانية العزاوي وسولات فيه الوزير لفتيت: “توصلنا بعدد من الشكايات حول منع تسجيل أسماء أمازيغية في سجل الحالة المدنية ونسائلكم عن أسباب هذا المنع وعن الاجراءات المتخذة لتضمين لائحة الأسماء المعمول بها وطنيا للأسماء الامازيغية. " "برلمانية وجهات سؤال لوزير الداخلية باللغة الأمازيغية"
"علنات وزارة الصحة، اليوم الاحد، على تسجيل 2251 إصابة بالفيروس، وهكذا وصل الإجمالي لـ86686، بمعدل إصابة ديال 238,7 لكل 100 ألف نسمة، و6,2 لكل 100 ألف نسمة فهاد 24 ساعة. وحسب نشرة كوفيد19 اليومية، تسجلات اليوم 25 وفاة، وبلغ الإجمالي 1578، بنسبة فتك ديال 1,8 فالمية. وتشافاو اليوم 1661 واحد، ووصل المجموع لـ67528، بنسبة تعافي ديال 77,9 فالمية.  ووصل عدد الحالات النشيطة لـ 17580، أي بمعدل 48,4 لكل 100 الف نسمة. وكاينة 266 حالة خطيرة، منها 48 تحت التنفس الاصطناعي الاختراقي. واليوم تستبعدات 2251 حالة، ووصل مجموع الحالات السلبية لـ 2143383. وكتتوزع الإصابات والوفيات الجديدة على الجهات والأقاليم كما يلي: وهذا المنحنى الوبائي : " "حصيلة كورونا هاد 24 ساعة.. 2251 مغربي ومغربية تصابو و25 ماتو و1661 تشافاو.. الطوطال: 86686 إصابة و1578 وفاة و67528 متعافي.. و17580 كيتعالجو منهم 266 فحالة خطيرة"
"حملات الدرك الملكي بمنطقة حد السوالم (ضواحي كازا) طيحات مساء الاربعاء الفايت بزناس جديد تابع لشبكة ديال بارون مخدرات معروف وغابر هاذي مدة هربا من مذكرات بحث على المستوى الوطني. هاذ المروج هو عضو في شبكة مكونة من 12 بزناس تابعين لشبكة “لمسلك”. البزناس اللي تشد حتا هو روشيرشي وتشد بعد ما هرب من كمين للجدرامية ومشا لمخبأ سري ديالو. وبعد اعتقاله مشا معاهم للدار من أجل اجراءات التفتيش بناءا على تعليمات النيابة العامة، عناصر الدرك اللي استعانت بالكلاب البوليسية المدربة، لقاو بلاصة مخبية حاط فيها كمية من الكوكايين والكيف والحشيش والماحية. كما تم حجز قطيع من الكلاب الشرسة كان مربيها البزناس و كيحرشها على الجدرامية والغرباء." "نايضة بين الجدرامية والبزناسة في حد السوالم نواحي كازا. حملة جديدة طيّحات روشيرشي مخلطها حشيش وغبرة وماحية"
"في أجواء عائلية، احتافل حارس المرمى الرجاوي أنس الزنيتي بلا متيحدد شنو هي المناسبة، شارك غير صورة عائلية مع جمهورو. في التصويرة بان أنس شاد بنتو وحداه ولدو ومراتو ومدار حتى تعليق واكتفى بإشارات ديال الموسيقى والنشاط. أول المعلقين كان هو ياسين لمنور، خو ومدير أعمال المغنية المغربية أسماء لمنور لي لا هو لا ختو رجاويين حقيقيين، وعلق ليه “سبيدرمان ووليداتو حتى فرقة معجباتو”. التصويرة حضات بإعجاب 32 ألف واحد وكثر من 200 واحد خلا تعليق في 13 ساعة. " "أنس الزنيتي محتافل مع عائلتو.. ولمنور: سبيدرمان ووليداتو تا فرقة ما غلباتو"
"لأول مرة في التاريخ تم إجراء عملية جراحية لبحار في غواصة “كراسنودار” الروسية. الناطق باسم الأسطول قال أن الصياد ضراتو المسرانة الزايدة، وكان خاصو عملية جراحية عاجلة، وقام جراح عسكري بالعملية في أعماق البحار واستغرقات 4 ديال السوايع. ووسط الغواصة، وفقنت مساحتو 5 متر تدارت العملية لي كانت ناجحة، وبقات الغواصة واقفة طول مدة العملية. دابا المريض مزيان وتجاوز الخطر، وغادي يمشي للسبيطار ملي توصل الغواصة للميناء." "لأول مرة. عملية جراحية وسط غواصة في أعماق البحر"
"تمكنت مصالح الأمن بمدينة بركان، اليوم الخميس، من توقيف شخصين للاشتباه في تورطهما في قضية حيازة وترويج أجهزة إلكترونية بغرض استخدامها في الغش في الامتحانات المدرسية. هذا، وتم وضع الموقوفين تحت تدبير الحراسة النظرية بتعليمات من النيابة العامة المختصة، وذلك للكشف عن جميع وظروف وملابسات هذه القضية. " "شدُّو جوج براكنة كانو غادي يغرقو امتحانات البَاكْ بالنقيل -تصاور"
"وحيد خاليلوزيتش، مدرب المنتخب الوطني، عيط لأنس الزنيتي ورضا التكناوتي، حارسا الرجاء والوداد البيضاوي من أجل الالتحاق بمعسكر أسود الأطلس بمركز محمد السادس فالعمورة. هذا القرار جاء من بعدما أسدل الستار عن منافسات البطولة بتتويج الرجاء بطلا للمغرب للمرة 12 في تاريخه، وكذلك بسبب مرض منير المحمدي. ومن المنتظر أن يعتمد الناخب الوطني على أحد الحارسين فماتش الكونكو غدا الثلاثاء بملعب المجمع الرياضي الأمير مولاي عبد الله فالرباط مع السبعة ديال العشبة." "خاليلوزيتش عيط للزنيتي والتكناوتي للمنتخب والمحمدي محال يكون فمانش الكونگو"
"ف خنيفرة العْبْرة ديال القمح اللي ثمنها كايدور، عادة، حوالي خمسين درهم أو أكثر بقليل، عرف ثمنها، مؤخرا، ارتفاع وصل معاه ثمن العْبْرة لحدود السبعين درهم بسبب الجفاف، قبل ما تقفز أسعار الحبوب بشكل جنوني منذ نهار الاحد الماضي بمناسبة السوق الأسبوعي اللي وصل فيه ثمن العْبْرة لـ100 درهم ف دقة وحدة. هاذ الزيادة الكبيرة بزاف ف سعر القمح، اللي يعد مكون رئيسي ف النظام الغذائي للمغاربة، تكرس اليوم الأربعاء خلال السويقة اللي كايتقضاو منها الناس الدراوش ديال خنيفرة و اللي الكثير منهم رجعوا خاويي الوفاض و ماقدروش يشريو القمح اللي بقاو التجار ديالو محافظين على سعر الـ100 درهم للعْبْرة غير آبهين للنداءات و تحذيرات الحكومة اللي دعات لعدم استغلال الظروف الحالية من اجل الزيادة ف أسعار المواد الأساسية. هاذ التحدي اللي رفعوه تجار الازمات ف وجه المخزن، ماشي حكر على تجار الحبوب بل عدد كبير من المواد الغذائية عرفت تا هي ارتفاع صاورخي للأسعار, و الدليل دائما من السويقة ديال الأربعاء اللي البورصة ديالها طلعات بزاف اليوم و وصلات الاثمان ديال الخضر فيها لأرقام جنونية. اثمان و أسعار تقدر تبان معقول بالنسبة لساكنة مناطق أخرى بالمغرب، لكنها ليست كذلك بالنسبة لساكنة خنيفرة اللي الغالبية ديالهم كايعيشو ظروف اجتماعية و اقتصادية صعيبة بزاف بسبب تدهور القدرة الشرائية الناتج بدوره عن أن الناعورة ماكاتدورش و الحركة واقفة تماما بالمنطقة. هاذ الزيادة اللي كاينة حاليا ف أسعار الحبوب و الخضر بخنيفرة خاصها شي حل و تدخل صارم و عاجل للسلطة المحلية اللي واقفة كاتتفرج على معاناة الساكنة المحلية اللي تزادت المعاناة ديالها بسبب كورونا خاصة أن غالبية الناس هنا خدامين بالجورني اللي ماكايوصلش ف غالب الأحيان لخمسة و سبعين درهم، و بالتالي كيفاش بغيتي بنادم يبقا ف دارو باش كورونا ماتاتنشرش بين العباد و هو مالاقي ماياكل و كايحس بأنه ماكاينش مجهود حقيقي من المسؤولين المحليين و المركزيين من اجل تمكينو من الخضرة و القمح بأسعار معقولة." "واش بسبب الجفاف و لا كورونا… الأسعار شاعلة ف خنيفرة"
"مباشرة من بعد فتح الحدود في المغرب، كتحتضن مدينة مراكش حفل فني كبير بمشاركة نخبة من الفنانين الفرنسيين المشهورين المتواجدين حاليا بالمدينة لتسجيل حدث موسيقي سميتو “عيد الأغنية الشرقية”، وهادشي بمبادرة ودعم من المكتب الوطني المغربي للسياحة. وغادي يدوز على القنوات الفرنسية tv5 وFrance2. السهرة تدارت ف فندق سلمان، وعرفات حضور الفنان الكبير انريكو ماسياس والمغنية العظيمة نيكوليطا لي غادي تحتافل بخميسن عام على بداية مسارها الفني والمغني داني بريون، .  والتبرگيگة لي جابت “كود” أن الحفل مغادي يدوز حتى لشتنبر، وباش يحتارمو اجراءات المغرب للحماية من كورونا، السهرة تصورات على يوماين (الأربعاء والخميس). ومن بين النجوم الفرنسيين لي شاركو ولي مستمتعين حاليا ف مدينة سبعة رجال، كاين: گيمس وكارلا بروني وفيتا وسليمان وأمال بنت و أمير ودادجو، وأبو وكلاوديو وكابيو وفانسان نيكلو وفرح الديباني وكامي شنيدرز وباربارا برافي، وأيضا كاميليا جوردانا والإخوان نقاش وتشيكو أند جيبسيز. " "جاو يغنيو فحفل فني كبير.. أنريكو ماسياس وداني بريون ونيكوليطا وبزاف ديال المغنيين الفرانساويين مستمتعين ف مراكش"
"البوليس ففرانسا لحد الساعة كيعتبرو عبد الحكيم الصفريوي، وهو فرنسي من أصول مغربية، (كيعتابروه) واحد من ريوس الحربة والعقول المدبرة ديال الحادث الإرهابي اللي راح ضحيتو أستاذ يدعى سامويل باتي فسانت أونورين كونفلون، ذبحوه قدام ثانوية Bois d’Aulne اللي كيقري فيها، بعدما ورا للتلاميذ ديالو كاريكاتير على رسول الإسلام، محمد. وتشد الصفريوي اليوم السبت، وتحط فالحراس النظرية، مع 9 من المتهمين لخرين فالقضية، وهو مؤسس جماعة مؤيدة للفلسطينيين ففرانسا سميتها الشيخ ياسين، وهو عضو فجمعية “مجلس الأئمة الفرنسيين”، وهو إسلامي كان معروف ونشط للغاية فهذ السنوات الأخيرة.  وحسب المعطيات اللي توصلو بيها البوليس فالتحقيق، واللي نشروها وسائل إعلام فرنسية منها Le Point، كان الصفريوي فاللول ديال أكتوبر طلب من بات واحد التلميذة كتقرى فالثانوية نفسها اللي كيقري فيها الأستاذ، وحتى هو واحد من المتهمين، (طلب منو) باش يشوف معاه شي خطة باش يجريو على هذ الاستاذ، بسباب داك الكاريكاتير، ومشاو للثانوية باش يكَلسو مع المدير ديالها، وتكلمو معاه فالموضوع. وبعد هذ اللقاء، جهاز المخابرات الإقليمي المركزي كان دار مذكرة على الموضوع، على اعتبار أن الأستاذ بهذشي غيقد يكون فخطر كبير، لكن هذ المذكرة موصلات للمسؤولين الكبار حتى دازت سيمانة، وهذشي تأسف ليه ضابط المخابرات فلو بوينت فإقليم إيفلين، وقال أنه لوكان كانو ساقو الخبار بكري، كان ممكن حماية الأستاذ، لأن الصفريوي بوحدو يقدر يتسبب فشي مشكل. وآباغ هذشي، كان الصفريوي دار مقطع فيديو، كيقول فيه أن الأستاذ سامويل باتي “سفاح” حيث بين للتلاميذ رسومات محمد، وقال “خرجنا من اجتماعنا مع المدير فالصباح، ومع الظهور اتصلات بينا الأكاديمية كتقولينا أنهم غيتخدو إجراءات صارمة مع السيد…”، وهو المقطع اللي دارو قبل ما يتذبح الأستاذ، وقبل مايحط متهم شيشاني فالقضية رسالة فتويتر مفادها: “بسم الله الرحمن الرحيم… إلى ماكرون زعيم الكفار، أعدمت أحد كلاب الجحيم التابعين لك الذي تجرأ واستخف بالنبي محمد”. مقال “ليكسبريس” الكامل على الصفريوي هنا: https://www.lexpress.fr/actualite/societe/conflans-qui-est-abdelhakim-sefrioui-ce-militant-islamiste-place-en-garde-a-vue_2136654.html" "هو اللي حرض الشيشاني.. تفاصيل على الاسلامي عبد الحكيم الصفريوي واحد من المتهمين الرئيسيين فقضية ذبح أستاذ ففرنسا"
"هادي شي 2 سيمانات كثر القيل والقال على الكوبل أمال صقر ومسلم لي دارو البوز بتدوينات على الطلاق والغدر والخيانة، وكنا عارفين أن هادشي مامنوش وداروه غير لشد الانتباه. البارح أمال حطات في حسابها على انستكَرام تصاور كاملين حب وعشق وغرام مع راجلها. وأمال عندها مع الماركوتينكَ مزيان، ملي كتعرف ان حسابها محرك كتحط في الستوريز الاشهارات ديال المنتجات لي كتكون مخلصة عليهم.          " "ها لي قلنا.. أمال صقر ومسلم دارو البوز باش يلفتو الانتباه ودابة عايشين الحب والغرام -تصاور وفيديو"
"كشفت الممثلة يسرا طارق أنها تعرضت للتنمر أكثر من مرة حيت قرعت شعرها من اجل دور لعباتو في فيلم “دقات القدر” ديال المخرج محمد اليونسي. يسرا طارق قالت في حوار مع موقع “القدس العربي” أن فكرة حلق الشعر كولو من أجل الدور كان اختيار فكري وجمالي، ماكانش الهدف من وراه خلق إثارة مجانية أو ضجة من والو. يسرا لي كتقدم الأخبار في القناة الأمازيغية  قالت أنه الوضع ماكانش عليها ساهل خصوصا بعدما كملات التصوير ورجعات للحياة العادية، هنا فين الناس بداو كيشوفو فيها بطريقة غير عادية، حيت هاد الناس ولفو يشوفو المرأة في الصورة النمطية ديالها. وقالت يسرا طارق أن الوالد ديالها لي كيعيش في الريف طلب منها ما تجيش عندهم للدار حتى يطوال شعرها، باش ما تفضحوش في القبيلة. التخلف بعينيه." "عايشين مع المتخلفين.. يسرا طارق: تعرضت للتنمر حيت قرعت شعري ففيلم.. وبابا قال لي ما تجيش عندي حتى يطوال ليك الشعر "
"السجن ب7 سنوات نافذة فحق إمام مسجد بمنطة “حطان نواحي خريبكة ، وصدرات غرفة الجنايات الابتدائية بخريبكة هاذ العقوبة، بعد متابعتو بهتك عرض طفل قاصر بالعنف، فالقضية لي وقعات فنونبر الي فات . و فتفاصيل الحادث، كان تقدّم إمام أحد المساجد فمنطقة “حطان”، بشكاية عند مصالح الدرك الملكي بسرية المركز ، كيتهم من خلالها الأب ديال واحد الطفل  كيحفض عندو القرآن فالمسيد ، بالإعتداء عليه بالضرب والجرح ، وبعد استدعاء المشتكى به (الأب)  تكشف المستور ، ولي هو أبعد من الإعتداء بالضرب ، بحيت كشف الأب أن  إمام المسجد كيمارس شذوذو الجنسي على ولدو القاصر ،  وتعرف هادشي بعدما لاحظات الأسرة بعض التغييرات فسلوك طفلها ، واصابتو بالتهابات جلدية . وكان والد الضحية طلب من الإمام يخوي منطقة “حطان” خوفا على الأطفال لي كيقراو عند الإمام البيدوفيل ، وحيت مابغاش الفضيحة تنتاشر كيما كيقولو شهود ، لكن الإمام دار فيها عايق ، ونفد المثال الشعبي المعروف “ضربني وبكى وسبقني واشتكى”  وجابها فراسو ." "ضربني وبكى وسبقني واشكى .ها بشحال ضربو الإمام الي كان كيغتاصب طفل نواحي خريبكة واتاهم  الاب ديالو بالضرب والجرح"
"البارح الأحد خرجات المغنية دنيا باطمة كتقول أنها غادي دير “كَيفواي Give Away” جديد في انستكَرام حيت الناس تفاعلو بزاف مع اللول. دنيا باطمة لي من نهار بدات الجايحة في المغرب، مدوات معطات من فلوسها مساهمات موالو، ختارت أخيرا تساهم في صندوق كورونا ولكن ماشي من الفلوس لي ربحان من السهرات والحفلات والعراسات، ولكن من فلوس المسابقة بحالا هي مخصوصة. المغنية خصصات الأرباح ديالها من هاد المسابقة، لصندوق كورونا، من بعد كثر من شهرين على بداية الأزمة الاستثنائية لي كتعيشها البلاد. وهاد الأيامات عاد وصلات للمغرب لاموض ديال تفراق الفلوس كاش في انستكَرام وماكاين غير الملايين كتشاير.  " "بحالا هي مخصوصة.. دنيا باطمة دارت مسابقة فانستكَرام وداكشي لي ربحاتو ساهمات بيه فصندوق كورونا"
"أكد مصدر من وزارة الصحة، في تصريح خص به “كود”، أن الوضع خايب ف بلادنا بسبب تفشي “كورونا” فيروس بعدد من المناطق المغربية، مؤكدا اننا اليوم انتقلنا إلى مرحلة جديدة وحساسة في تاريخ البلاد. وأوضح المصدر ل”كود”، انه كاين بؤرة للفيروس سواء بجهة الرباط سلا القنيطرة، داعيا المواطنين باش يبقاو ف المنازل ديالهوم واتخاذ التدابير المعلن عنها. المصدر نفسه أكد ان عدد المصابين بهاد الفيروس غادي يقدر يطلع خلال الأيام القليلة المقبلة، وأضاف قائلا: “الوضع خايب دبا وخاص كول واحد يرد بالو ويسمع للنصائح الموجهة”." "وزارة الصحة ل”كود”: الوضع خايب وكاين بؤرة دالفيروس فهاد الجهة وكنزاوكو من الناس تبقا فدارها وعدد المصابين غادي يطلع"
"شركة “أورونج” الفرنسية – فرع المغرب بدلات البارح صورة البروفيل ديال الباج ديالها ف”فيسبوك”، ودارت الدرابو ديال المثلية مصحوب باللوكَو ديالها، وهذشي بمناسبة “شهر الفخر” اللي كيحتفلو بيه المثليين فيونيو من كل عام، لكن المتخلفين ماخلاوش ليها بالسبان. هذ الشهر اللي كان من المفترض يكون شهر لمساندة المثليين والتضامن معاهم ضد الاضطهاد والإقصاء اللي كيعيشوه كأقلية، ولا فالمغرب شهر ديال السب والقذف فيهم والتشهير بيهم ونبذهم بشكل عنصري من طرف مجموعة من المتخلفين. https://web.facebook.com/OrangeESP/photos/a.160693173945252/2821875054493704/?type=3 شركة الاتصالات، اللي دارت مبادرة مزيانة باش توقف مع هذ الفئة وتعلن دعمها ليهم، لقات راسها مضطرة باش تغير الصورة بالزربة، قبل ما تخسر فئة عريضة من الكليان ديالها. وهذ الصورة ماشي حديثة العهد، بحيث سبق لأورونج دارتها العام اللي فات فالبروفيل ف”شهر الفخر نيت”، لكن نسبة الانتقاد ماوصلاتش لهذ الحد فالتعليقات، بحيث الآن مع هذ الحجر الصحي بانت فئة عريضة من الأشخاص اللي كينشرو الحقد والكراهية ضد هذ الأقليات، وبات من الضروري شي حد يوقفهم عند حدهم، وخصوصا إدارة “فيسبوك” اللي ولات كتغاضى بزاف على بحال هذ الانتهاكات لحقوق الإنسان والدعوة الصريحة للكراهية والتمييز بين البشر. " "دارتها وحيداتها دغيا.. “أورونج” حطات راية المثليين فالفيسبوك بمناسبة “شهر الفخر” والمتخلفين ندموها بالسبان"
"أفاد مصدر أمني ان عناصر الشرطة العاملة بالمحطة الطرقية بتطوان، تمكنت زوال أمس الخميس، من إيقاف أحد الاشخاص من أصحاب السوابق القضائية كان على متن حافلة متجهة الى مدينة الدارالبيضاء وبحوزته 350 قرص مخدر من نوع ريڤوتريل. وينحدر المعني بالأمر، حسب مصادر “كود”، من مدينة الدارالبيضاء، ويبلغ من العمر 48 سنة، وهو من أصحاب السوابق القضائية في مجال السرقة وترويج الاقراص الطبية المخدرة، مشيرة إلى أن الموقوف أحيل رفقة المحجوز على المصلحة الولائية للشرطة القضائية بتطوان من أجل تعميق ووضع تحت تدبير الحراسة النظرية." "حجز 350 قرقوبية فالمحطة الطرقية ديال تطوان وكانت غادية تروّج فكازا"
"الفنانة خنساء باطمة فازت بجائزة أفضل ممثلة في مهرجان فينيسيا السينمائي ضمن فئة آفاق horizon على دورها فالفيلم المغربي “الزنقة كونطاكت” للمخرج إسماعيل العراقي، اللي تعرض الأحد اللي فات، فالمهرجان فالدورة ديالو الـ77. وفتصريح سابق لـ”كود” كانت قالت باطمة، أنها مستطعاتش تحضر هي ومجموعة من الزملاء ديالها للعرض الأول دالفيلم بسبب فيروس كورونا، لكن فالمقابل حضر المخرج العراقي، والممثلين أحمد حمود وسعيد باي وطاقم الفريق التقني. واضافت خنساء باطمة، فتصريحها لـ”كود”، أنها مازال ماشافتش الفيلم ومازال ما كونات عليه حتى شي انطباع لحد الساعة. وكتبات خنساء هادي دقايق فتدوينة نشراتها على حسابها ففيسبوك: مغمورة بالفرحة والإمتنان.. هدشي اللي غنگول يقدر يبان فيه الصوابية ولاكين إيلا كان شخص واحد قادر يخرج أغنية أو حتى البوم للوجود.. فالسينما الأمر يختلف..
بدون قصة و سيناريو محبوكين، بدون اشتغال المخرج مع الممثلين على الشخصيات ديالهم، بدون إخراج “مغيز” سكريپت ومساعدين فالمستوى (معندهاش ختها بنفس الحدة فشي لغة أخرى هه) من غير خدمة متقونة د الكاميرامان والمساعدين ديالو، و تقنيي الصوت والإنارة، من غير ديكور مخدوم بحرفية وذكاء اللي يخلي الممثل يسهال عليه يدخل فالشخصية ديالو، من غير ماكياج و ألبسة تتماشى مع الشخصية، من غير تقنيين وإنتاج ساهرين على راحة الممثل..
وطبعا!! من غير ممثلين موهوبيين وكرماء، ومن غير وجود مخرج حمق حط التيقة ديالو فممثلة مبتدئة وحمقة..
مكنتش غناخد هاد لپخي اللي كنعتابرو تتويج لينا كاملين على تفانينا و التعب اللي دوزنا..
وهدشي علاش تنهديه ليكم كاااملين وتنكوليكم.. " "خنساء باطمة فازت بجائزة أفضل ممثلة في مهرجان فينيسيا السينمائي ففئة “اوريزون”.. والممثلة: مغمورة بالفرحة والامتنان – تدوينة"
"قرارات جديدة فالطريق بسبب “كورونا”. مصادر موثوقة كشفت أن الجامعة الملكية المغربية لكرة القدم تفكر جديا في اتخاذ قرار عدم المشاركة في كأس إفريقيا للمحليين “الشأن”، المقررة في الكاميرون، بسبب تفشي الفيروس الذي زحف على عدد من دول العالم. ورجحت المصادر أن يجري الإعلان عن هذه الخطوة في الاجتماع الطارئ، الذي دعا له رئيس الجامعة فوزي لقجع، الاثنين المقبل، بمركب محمد السادس لكرة القدم بالمعمورة بمدينة سلا. وسيعرف هذا الاجتماع، وفق بلاغ أصدرته الجامعة، حضور كل من أعضاء المكتب المديري للجامعة الملكية المغربية لكرة القدم، ورؤساء اللجن ورئيسي العصبة الوطنية لكرة القدم النسوية والعصبة الوطنية لكرة القدم المتنوعة، ومدير ومسؤولي الإدارة التقنية وأطباء الجامعة، ومسؤولي لجنة البرمجة بكل من العصبة الوطنية لكرة القدم الاحترافية والعصبة الوطنية لكرة القدم هواة.  " "قرارات جديدة فالطريق عندها علاقة بالكورة بسبب “كورونا”. المشاركة فـ “الشان” قريب تولي فخبر كان"
"فضيحة فشركة الخطوط الملكية المغربية “لارام”. القسم التجاري طلق بيع التذاكر ديالو عبر الانترنيت وكيهدر على اول الرحلات فبداية ماي. “هاد الشي مستحيل. ما يمكنش تكون شي رحلة عادية من المغرب الى الخارج او من لخارج الى المغرب فهاد التاريخ” يشرح مصدر ل”كود”. دابا الدولة المغربية مازال ما قرراتش وقتاش تعلن على نهاية حالة الطوازئ الصحية. اكيد غادية تكون بعد رمضان وحتى بعد هاد التاريخ بحالنا بحال كاع دول العالم غادي يكون التدريج فتحركات المواطنين. يعني هاد الشي ديال “لارام” غير كذوب او شي خطأ طاح فيه المسؤول التجاري او احتيال على لمغاربة. فرضية الغباء هي اللي راجحة. مرة اخري كيبين السي عدو مدير “لارام” باللي كسوة هاد الادارة كبيرة بزاف عليه." "ردو بالكم يا لمغاربة وما تشريوش. فضيحة لـ”لارام” طلقو بيع التذاكر ففاتح ماي بلا خبار حتى الادارة وعدو وسط ازمة جديدة"
"قضت استئنافية الرباط، بحر الاسبوع اللي فات، بإدانة متهم زبلها تهم. وكانت النيابة العامة قد تابعت المتهم بخرق الحجر الصحي وعدم الالتزام بالكمامة الطبية، والسكر العلني البين، والضرب والجرح بالسلاح، والإدلاء باسم شخص آخر من شأنه تقييد حكم بالإدانة في السجل العدلي. وقضت غرفة الجنح التلبسية المستأنفة بتخفيض عقوبة المتهم من سنة حبسا إلى ستة أشهر." "الحبس لخارق الحجر كذب على البوليس وعطاهم هوية أخرى باش يفلت منهم"
"علمت “كود”، من مصادر مطلعة، أن النيابة العامة لدى محكمة الاستئناف بمدينة فاس، أمرت أمس الثلاثاء، بإخضاع جثة مؤذن بأحد مساجد حي لالة سكينة لعملية التشريح الطبي، بعدما تعرض لعملية دهس من قبل قطار يربط بين مدينتي كازا وفاس. وقالت مصادر “كود”، أن الهالك الذي كان بصدد رفع آذان صلاة المغرب تعرض لعملية دهس بمكان غير محروس بمكان تابع لمنطقة بنسودة الذي عادة ما يقع فيها حوادث مميتة مماثلة، مشيرة إلى أن الهالك لم ينتبه للقطار الذي كان يسير بسرعة فائقة." "نهاية صادمة لمؤذن بفاس.. كان غادي يرفع الآذان اصدق داز عليه التران"
"يبدو أن تأثيرات عملية ذبح سائحتين على الطريقة الداعشية بمنطقة “شمهروش” بدائرة امليل ضواحي الحوز، غادي تبدا تبان على قطاع السياحة بعدد من المدن المغربية، كمراكش والبيضاء وفاس وطنجة وغيرها من المدن، التي تعرف توافد السياح خلال احتفالات رأس السنة. مدير ديال وكالة للأسفر بإحدى المدن المغربية قال لـ”كود” على أن عدد من السياح اللي كانو غادي يجيو للمغرب لقضاء نهاية رأس السنة والاستمتاع بهاد الاحتفالات قرروا التراجع عن السفر لعدد من المدم المغربية في آخر لحظة، وذلك مباشرة بعد علمهم بالجريمة الإرهابية التي ذهبت ضحيتها سائحتين أجنبيتين ..  " "جريمة “شمهروش” خلات عدد السياح ينقص"
"في لحظة من البرنامج الشوهة اللي دار على الصحافة الرقمية وجاب جامع كولحسن لسبب عارفو غير هو وخاص بحث بالليل والنهار باش نعرفو٬ جاب ليه شي حد كاليك عندو شي تنسيقية. هاد هاد الشخص باللي خاص جوجت المليون سنتيم اليوم باش تقلب على صحافي مهني يدير ليك الملاءمة. هاد الخطأ اللي خرج ليه من فمو بلا ما يعيق كيغطي فضايح كبيرة كتوقع دابا. مع دخول قانون الصحافي ومدونة الصحافة والنشر حيز التنفيذ خرجات للوجود تجارة جديدة. هادوك اللي كنا كنسميوهم نجارة ما بقاش عندهم الحق يديرو جريدتهم ولكن كاين احتيال يجيبو شي صحافي مهني عندو ديبلوم او يقلبو ليه على ديبلوم موجود وكثر بزاف وها هو خدا الملاءمة من المحكمة ويمكن يدفع لبطاقة الصحافة. فضايح الدولة مشجعاهم من وزارة العدل الى وزارة الاتصال. كاين اللي ترفح كاع بحال شي صحافية قال ليك دارت لحد الان وفق مصدر من النقابة الوطنية للصحافة المغربية ل”كود” 12 ملاءمة اي انها قدمات 12 طلب باش تولي مديرة نشر. ما نديروش ليها جوجت المليون للشهر غير 5 الاف درهم للشهر غادي يطلع ليها فالشهر 6 المليون سنتيم. هادي دارت تجارب فالخليج وماشي فالصحافة، واخا بنت المعهد ديال الرباط ما كيعرفها حد فالمهنة الا فئة قليلة. مصدر النقابة قال ل”كود” ان هناك بعض التجار بانو فهاد القضية وان هناك عدم صرامة الادارة او القضاء فمحاربة هاد القضية. دابا مع التسيب وكما تظهر وثيقة حصلت عليها “كود”٬ كاين شي تخربيقة كتسمي راسها معهد كتقدم تكوين للصحافة ف3 اشهر ب290 درهم ونفس التخربيقة كيدير تعلم الخط والتنمية الذاتية. بحال هاد الديبلوم واقل منو يمكن تتقدم وتاخد الملاءمة. واحد فبوسكورة كيدير تكوين سريع وبالزربة

لفضايح الحكومة هي المسؤولة عليها. حقاش غدا باش تولي المشاكل ما يقدروش يحبسوها فالصحافة. هما اللي وصلونا لهاد المهزلة. هما اللي وصلو واحد بحال جامع كولحسن يولي يجيب بحال هاد العينة ويعطيها دوز فالتلفزيون. تصورو توقع فشي دولة بحال تونس او الجزائر اش غادي يوقع. الحل المؤقت ان هاد المهازل توقف فوزارة الاتصال اولا وتنشر هاد الوزارة اللائحة كاملة باش نعرفو شكون اللي باع وشكون اللي شرا وكيفاش ولى صحافي. كلشي الصحافيين يخرجو لينا شواهدهم واش قراو." "فضايح وشوهة كبيرة. ايلى بغيتي تولي مدير نشر “جريدة رقمية” غير ف5 ايام تولي صحافي. صحافية صيبات 12 ملاءمة وثمن الاحتيال ما بين جوجت المليون ومليون وكاين اللي ولى دخلو 6 المليون شهريا"
"كشف مسؤول بوزارة الصحة، في اتصال مع “كود”، عن دخول عدة مدن مغربية ومن ضمنها الدار البيضاء، لمرحلة “الإشباع” (saturation) بمعنى إمتلاء أسرة الإنعاش التي تأوي الحالات الخطيرة جراء الإصابة بفيروس كورونا، وكذا تحول البؤر المهنية والعائلية إلى بؤر مجتمعية. وقال ذات المسؤول، إن “هذه المرحلة التي نمر منها حاليا في المغرب، هي مرحلة خطيرة توصف بالاشباع حيث أن  الفيروس ينتشر بشكل مجتمعي”. وأكد ذات المصدر لـ”كود” أن السرعة باش غادية وتيرة ارتفاع الحالات المصابة والوفيات، سرعة مرتفعة بزاف، مشيرا إلى أن “منظومة الصحة هشة”. حسب معطيات حصرية عند “كود”، فإن 60 في المائة من المصابين لي حاملين الفيروس بشكل صامت بلا ميعرفهم حد، مكيوصلوش للسبيطار، هاد 60 المائة ساهمت بشكل كبير في انتشار الفيروس. تفاصيل إضافية نكشفها في مقالات مقبلة. وسبق لـ”كود” أن حذرت من موجة خطيرة من الفيروس، تزامنا مع فصل الشتاء، وهو ما تؤكده دراسات علمية، وتصريحات لخبراء مغاربة." "وعلاش ايت الطالب ساكت.. مسؤول بوزارة الصحة لـ”كود”: أسرة الإنعاش عامرة فعدد من المدن وكنعيشو مرحلة خطيرة.. والقادم أسوأ"
"وقع المدير العام للمغربية للالعاب والرياضة يونس مشرفي مع المدير العام للوتري الوطني بغينيا بيساو جوفيناو دي بينا اراوخو شراكة يوم الاحد 11 فبراير. الشراكة فيها نقل التجربة المغربية لهاد الدولة. المغربية للالعاب عندها تجربة فالرهان الرياضي بلا ما يوصل للادمان وهاد الشي للي بغى مديرو يوصلو لافريقيا. المشرفي قال باللي فرحان بهاد الشاركة واضاف “الهدف الرئيسي، بالإضافة الى تنمية عروض الرهان الرياضي، هو تبادل الخبرة ومرافقة LNGB في عملية إنجاز الشهادات حسب معايير الجمعية الدولية لليناصيب في ما يخص أمن نظام الألعاب”. طبعا بالاضافة الى هاد الشي كاين الحضور المغربي فافريقيا. حقاش بالاضافة الى غينيا بيساو سبق للمغربية للالعاب والرياضة وقعات نفس الشركات مع اليانصيب السينغالي في نونبر 2013، مع اليانصيب الإيفواري في دجنبر 2013، مع اليانصيب البوركينابي في ابريل 2014، ثم مع PMU المالي في دجنبر 2015." "المشرفي كينقل التجربة المغربية فالرهان الرياضي بلا ادمان لغينيا بيساو"
"الأميرة البريطانية بياتريس، البنت الكبيرة ديال الأمير آندرو وسارة دوقة يورك علنات اليوم الخميس عن خطبتها من رجل أعمال ايطالي عندو الجنسية الإنجليزية، سميتو إدواردو مابيلي موتسي. قصر باكنغهام قال أن الخطبة ديال حفيدة الملكة ايليزابيث كانت الويكاند في الطاليان، والعرس غادي يكون في 2020. بياتريس هي 9 في ترتيب ولاية العرش، خدامة في شركة “أفينيتي” ديال البيانات والبرمجيات لي في واشنطن وكتعيش بين لندن ونيويورك. في 2010 ولات هي أول فرد من العائلة المالكة في بريطانيا لي كملو ماراثون لندن.  " "مبروك.. الأميرة بياتريس حفيدة الملكة إيليزابيث غادي تزوج والعرس في 2020"
"بشرى إيجورك اللي دايرة البوز في الأونة الأخيرة قالت أنها غادي دير عمل جديد في الفترة المقبلة، و اللي غادي يكون من بطولة المغني المتهم باغتصاب درية فرنسية و عندو ضوصي ف المحكمة ف باريس، سعد لمجرد والأم ديال الممثلة الكبيرة نزهة الركراكي. بشرى إيجورك قالت أنه عندها إمكانية دير الجزء الثاني من البرتقالة المرة، ولكن كتفضل أنها تدير عمل جديد وبوجوه جديدة. بشرى إيجورك لي قدرات تحقق نجاح بالبرتقالة المرة واخة دازت 13 سنة، كتستعد باش تبدا العمل الجديد ديالها في المغرب، من بعدما غادي ترجع في الأشهر المقبلة في عطلة مطولة من الإمارات اللي خدامة فيها." "واش بغات دير البوز بواحد متهم بالاغتصاب؟.. بشرى إيجورك غادير فيلم جديد من بطولة لمجرد"
"سعد لمجرد حط فيديو جديد في لاشين ديالو  على يوتوب، بان فيه كيتريني باش يبقى رشيق ورياضي. وبان سعد في الفيديو وهو كيتدرب برا في باريس ومن بعد مشى للاصال كيلعب الحديد مع مدرب ديالو خاص. والفيديو اللي حطو سعد لمجرد نهار الجمعة قريب يضرب نص مليون مشاهدة فيوتوب. " "بالفيديو. سعد لمجرد كيتريني فالزنقة فباريس"
"شهد حي سيدي امبارك في عاصمة النخيل مراكش، صباح أمس الأحد، حادث مروع يتمثل في إقدام على سيدة على إضرام النار في منزل عائلتها، قبل أن تقدم على الانتحار عن طريق تويجه ضربات لنفسها باستعمال سلاح أبيض. وحسب مصادر محلية، لـ”كود”، فإن هاد السيدة ماتت فالمستشفى الجامعي ابن طفيل متأثرة بداك الإصابات، مشيرة إلى أن المعلومات الأولية تشير إلى أن هذه الأخيرة كانت تعاني قيد حياتها من اضطرابات نفسية. وقد أمرت النيابة العامة لدى استئنافية مراكش بإخضاع جثة الهالكة لعملية التشريح الطبي من أجل تحديد ظروف وملابسات وفاة. " "وحدا فمراكش شعلات العافية فدار عائلتها وقتلات راسها"
"فحدود اليوم الخميس، تلقحو فالمغرب ضد فيروس كورونا المستجد 2233123 من نهار بدات الحملة. وحسب نشرة كوفيد 19 اليومية، تقاسو اليوم 477 واحد من أصل 10589 واحد دار التحليلة، ووصل عدد المصابين فالمجموع ل480056. وصل مؤشر الإصابة التراكمي ل1320,7 لكل 100 ألف نسمة، بمعدل 1,3 لكل 100 ألف نسمة فهذ 24 ساعة. و ماتو اليوم 7، ووصل العدد دالوفيات ل8524، بنسبة إماتة ديال 1,8 فالمية. وتشافاو اليوم 970، ووصل الإجمالي ل462436، بنسبة تعافي 96,3 فالمية. ونزلو عدد الحالات النشيطة ف9096، وعدد الحالات الحرجة ل432 حالة، ومعمرين دابا أسرة الإنعاش بنسبة 13,7 فالمية. ومن الحالات الخطيرة، 44 تدهورات حالتهم اليوم، و36 تحت التنفس الاصطناعي الاختراقي. وكتتوزع الإصابات والوفيات الجديدة على الجهات والأقاليم هكذا: وهذا المنحى الوبائي اليومي: " "حصيلة كورونا والفاكسان: الفيروس قتل 7 اليوم.. وكثر من 2 مليون و200 الف مغربي دارو اللقاح"
"من المنتظر يطل الفنان عبد العالي لمهر المعروف بطاليس في شهر رمضان على المغاربة بستكوم “لوغوتوغ في الموتور” مع الممثلة فدوى الطالب. السيتكوم غادي يكون تتمة للجزء الأول ديال السلسلة لي طلق طاليس من شركتو “ايموراجي”، ولعب فيها البطولة هو وفدوى وكان اسمها فاتي وصلاح. السيتكوم غادي يتم البث ديالو على قناة طاليس في يوتوب، بحال فكرة الجزء الأول من العمل، هادشي لي قال طاليس على حسابو في أنستكَرام. " "طاليس راجع.. صلاح وفاتي فالجزء الثاني في رمضان-فيديو"
"توقعت مصادر خاصة لـ”كود” أن يتم تشكيل الحكومة الجديدة في نسختها الجديدة الأسبوع المقبل، مؤكدة أن الهيكلة الجديدة للحكومة واجدة عند رئيس الحكومة. مصادر “كود” توقعت أن يتم تعيين الحكومة الجديدة في مدينة فاس. وينتظر حسب مصادر “كود”، أن يرفع رئيس الحكومة، سعد الدين العثماني، أسماء الوزاراء الذين سيتم تعيينهم فالحكومة الجاية، وذلك مباشرة بعد عودته من الجمع العام للأمانة العامة للأمم المتحدة بنيويورك." "توقع.. تشكيل الحكومة الجديدة غادي يكون السيمانة الجاية"
"أوقعت قرعة كأس الكونفدرالية الإفريقية لكرة القدم ممثلي الكرة المغربية حسنية أكادير ونهضة بركان في مواجهات صعبة في ربع نهائي كأس كاف. حسنية أكادير غادي يواجه النصر الليبي في الربع النهائي بعد سحب القرعة اليوم الأربعاء في القاهرة. وسيكون نهضة بركان في مواجهة صعبة جدا أمام البورسعيدي المصري في الربع النهائي. مهمة الفريقين المغربية ما غاديش تكون سهلة بالنسبة للفريقين الأربعة رغم أن الأفصلية لحسنية أكادير بحكم وصوله إلى النصف النهائي العام اللي فات، في الوقت الذي خسر نهضة بركان النهائي أمام الزمالك المصري. وتراهن النهضة والحسنية على مواصلة رحلتيهما الإفريقية في مسابقة كأس “الكاف”،" "كأس الكاف.. مواجهات قاصحة للحسنية وبركان فربع النهائي"
"علمت “كود” ان ادارة “موازين” رفضت عرضا تقدم به عدد من الفنانين المشاركين للرد على دعوات المقاطعة. هاد العرض وقف مصدر “كود” فيه ان هاد الفنانين بغاو يديرو فيديوهات يؤكدو فيها باللي هما غاديين يشاركو. هاد الشي جا بعد واحد الحملة كبيرة قادها كاع اللي كيكره الموسيقى والفرح واستغل المقاطعة٬ اذ راسلو هاد الفنانين عبر حساباتهم فوسائل التواصل الاجتماعي ادارة “موازين” ما بغاتش دير منها قضية كبيرة. غير هو اللي صدمها وفق مصدر “كود” هو ان عدد من الفنانين اللي ما مشاركينش اصلا خرجو كيكذبو وكيقولو مقاطعين فيما نشرو لكذوب على فنانين اخرين وادعو انهم سيقاطعون في الوقت اللي اعلنو عن مشاركتهم. مصدر “كود” اكد ان المقاطعة ما شاداش٬ بحكم ان هاد الشي كيهم جمهور الرباط وسلا الشاب والمدن القريبة =كازا المحمدية….= وهادو عزيز عليهم الموسيقى وغاديين يخرجو يشوفو ويسمعو كيف كيديرو هادي سنوات. كما ان هاد المهرجان ديال مدينة وسكان لمدينة غاديين يدافعو عليه بخصوص جمهور الرباط فان مغرب الثقافات اعلن في بيان له عن تنظيم حدث لاول مرة اسمه ” “حدث ما قبل موازين” (لوبيفور)، وهو عرض موسيقي استثنائي ينظم ثلاثة أيام قبل انطلاق المهرجان ويعرف مشاركة أسماء لامعة في سماء الأغنية المغربية والفرنسية. هاد العرض غادي يكون يوم 19 يونيو بمنصة السويسي فالرباط طبعا اي قبل نهار من المواجهة الثانية للمنتخب المغربي في مونديال روسيا وغادية تكون بموسكو ضد المنتخب البرتغالي" "ها علاش مقاطعة “موازين” ما شاداش. ادارة المهرجان تصلو بيها فنانين بغاو يؤكدو حضورهم وها ردها"
"هذا إجرام كبير اللي داروه شي أساتذة متعاقدين، اللي استغلو أطفال، ودخلوهم صحا فقضية ماعندهم بيها حتى علاقة، باش ينشرو تصاورها زعما مضامنين مع الأساتذة المعنفين، ويكسبو التعاطف على ظهرهم. صورة متداولة على مواقع التواصل الاجتماعي من طرف الأساتذة المتعاقدين كتوضح مزيان وجه هذ الاستغلال، بحيث كيبانو فيها 5 أطفال فسن 6 و7 سنين، 2 منهم كيمثلو مشهد تعنيف أستاذ، بحيث واحد طايح فلرض ولاخر شاد الزرواطة، بينما الثلاثة لخرين هازين لافتات مكتوب عليها “أستاذي خط أحمر”. وغير من خلال الوجه ديال هذ التلاميذ، كيبان أنهم ماعاجبهم حال ومامرتاحينش، وغير مبزز عليهم يديرو هذشي، كيف أنه مهما بغاو أو داروه لخاطرهم، غيكون استغلال ليهم حيت مازال صغار، وأصلا هذ الامور بعيدة عليهم كل البعد والأصح يديوها فقرايتهم وفقط، والدور دالأستاذ هو تعليمهم وماشي شي حاجة خرى. وبالإضافة لهذشي، فالمشهد دالعنيف اللي صوروه هذ الوليدات ممكن يخلي أثر خايب على نفسيتهم وهوما فهذ السن الصغيرة. وبزاف على مواقع التواصل الاجتماعي استنكرو هذشي، من بعد ما تم تداول صور الاطفال بوجه مكشوف، وطالبو باش يتفتح تحقيق فهذ الاستغلال ديال الطفولة، ويتعاقبو المسؤولين عليه." "أساتذة بززو على تلاميذ يهزو لافتات ضد تعنيف المتعاقدين ونشرو تصاورهم.. ونشطاء كيطالبو بفتح تحقيق"
"على بعد أيام قليلة من الحكم الصادر في حق عبد النبي بعيوي، رئيس جهة الشرق، بتهمة تبديد أموال عمومية فازت شركة “بيوي للأشغال” المملوكة لعائلة بيوي بصفقة تهيئة تقاطع شارع غاندي بالدار البيضاء مع طريق الكليات، بعد انتهاء عملية دراسة الطلبات الخاصة بالملف في الفاتح من أبريل الجاري، وقد تم منح أشغال التهيئة إلى شركة (Bioui Travaux بمبلغ وصل إلى 81 مليون درهم ( 81،189،809,64 درهم). ووفقا للمعلومات المنشورة على موقع Casa Transport ، فإن مدة عقد العمل الممنوح الBioui Travaux وستكون 14 شهرا ومن المقرر أن يتم الشروع في استغلال المدارة في أوائل عام 2020." "بعد أيام من إدانته بـ”اختلاس أموال عمومية”.. بعيوي ربح صفقة جديدة بـ81 مليون درهم"
"هذ السيمانة عرفات الأثمنة ديال الخضرة واللحم بلكَرو شوية ديال الانخفاض، أما ثمن الديسير فماتبدلش بزاف، وأغلبية أثمنة الفواكه بقات هي هي مقارنة مع السيمانة اللي فاتت. بحال العادة كل أربعاء، دار سوق الجملة للفواكه والخضر التابع للمجلس الجماعي لمدينة كازا ليست جديدة ديال الأثمنة الخاصة بالمنتوجات الفلاحية اللي كيتباعو بالكَرو لهذ السيمانة، باش يحدد السقف ديال الأثمنة والثمن الأدنى ديالها حسب جودتها كل منتوج، باش ماتكون حتى شي زيادة فهذ الوقت اللي كتعرف البلاد حالة طوارئ صحية بسبب فيروس كورونا المستجد. بالنسبة لثمن اللحم بالجملة فالباطوار ديال كازا، فمزال مستمر فالانخفاض بحال السيمانة اللي فاتت، لحم الغنمي ولا يدير دابا فالثمن الأدنى 48 درهم والثمن الأقصى 51 درهم للكيلو، والبكَري الثمن ديالو الأدنى ولا حتى هو 48 درهم، والثمن الأقصى 55 درهم للكيلو، بمعنى أثمنة اللحم هذ السيمانة طاحت بين 2 دراهم ودرهم. وبالنسبة للخضر فالثمن ديالها حتى هو نقص شوية فحدود 2 دراهم حتى ل50 سنتيم فكل نوع، باستثناء البصلة اللي عرف ثمنها ارتفاع طفيف. وحدد السوق الأثمنة ديال الخضرة الأساسية بالكيلوكَرام ف: ماطيشة 90 سنتيم فالثمن الأدنى و2.20 دراهم فالثمن الأقصى، وخيزو 80 سنتيم فالثمن الأدنى و1 درهم و80 سنتيم فالثمن الأقصى، البصلة 3 دراهم ونص فالثمن الأدنى و5.50 دراهم فالثمن الأقصى، باطاطا 1 درهم ونص فالثمن الأدنى و2.30 دراهم فالثمن الأقصى، البصلة الخضارية 1 درهم فالثمن الأدنى و2 دراهم فالثمن الأقصى. وبالنسبة للخضر لخرى، فالمكور أو الكرومب كيدير 70 سنتيم فالثمن الأدنى و1 درهم و20 سنتيم فالثمن الأقصى، والكَرعة الخضرة كتدير  2 دراهم فالثمن الأدنى و3.50 دراهم فالثمن الأقصى، والخيار درهم ونص فالثمن الأدنى و2.30 دراهم فالثمن الأقصى، والدنجال درهم و80 سنتيم فالثمن الأدنى و2.80 فالثمن الأقصى، والكَرعة الحمرا 2 دراهم فالثمن الأدنى و4 دراهم فالثمن الأقصى. أما بخصوص الفواكه، لافوكا كدير 13 لدراهم فالثمن الأدنى و28 درهم فالأقصى، البانان داير 8 دراهم الثمن الأدنى و11 الثمن الأقصى، البنان دالبلاد 5 دراهم فالثمن الأدنى و7 دراهم فالثمن الأقصى، الليمون 3 دراهم ونص فالثمن الأدنى و4 دراهم و80 سنتيم فالثمن الأقصى، والتفاح دالبلاد 4 دراهم الثمن الأدنى و7 دراهم ونص الثمن الأقصى، والتفاح المستورد 6 دراهم ونص الثمن الأدنى و12 درهم ونص الثمن الأقصى، والدلاح 1 درهم و30 سنتيم أقل ثمن و2.80 دراهم الثمن اللي طالع." "ثمان الخضرة واللحم طاح باستثناء البصلة اللي غلات شوية.. هذو تفاصيل أسعار الخضر والفواكه فسوق الجملة فكازا"
"هربة جماعية سالات بعد ساعات قليلة بالفشل. هاد الشي اللي وقع السبت الفايت في العشية فسطات، بعد ما استغل 7 معتقلين بالمينوط ديالهم المناسبة وهرسو فرعو الباب ديال فارغونيط نقل المعتقلين وضربوها بهربة وسط دهشة موظف مندوبية السجون والجدرامية اللي قدرو يشدو جوج في البلاصة وبقاو اخرين هربانين. بعد طلب الدعم تدخلات فرقة الدراجين وفرقة أمنية تابعة لولاية أمن سطات قدرو يشدو الاخرين قرب المنطقة الصناعية مابين 5 و7 مساءا. دابا القضية عند النيابة العامة اللي فتحات تحقيق في النازلة لتحديد ظروف الواقعة وتحديد المسؤوليات." "هروب هوليودي مصدقش لـ 7 معتقلين كانو غادين بيهم لحبس عين علي مومن"
"قاصر مغربي دار الشوهة للشرطة المحلية الاسبانية فكطالونيا، بعدما صورهم مقادرينش يعتاقلوا شخص واحد، وهادشي خلاهم ضحكة بين الاسبان. الفيديو كيبانو فيه 2 بوليس كيحاولو يعتاقلو واحد الشخص، ولكن الامور غاتقلب وغايرجع هو كيعتاقل واحد فيهم، وزيرهوم مزيان، قبل ماتجي سيارة أخرى ديال البوليس، وواخا تعاونو من بعد لكن ماقدروش يعتاقلوه، واللي فكهم أنه جات سيارة ثالثة ديال البوليس. الفيديو لي صورو قاصر مغربي، بين الشرطة الاسبانية ضعيفة، ونتاشر بشكل كبير بزاف بين الاسبان اللي ماعجبهومش ضعف بوليسهم مثابل راجل واحد لي ماقدروش يعتاقلوه. " "مغربي صور فيديو لبوليس الصبليون بانو فيه مبهدلين و سخسخهوم واحد الشخص قبل ما يشدوه – فيديو"
"تفقدو ربعة ديال العمال فبحر أسفي ،  كانو فورش بناء وسط “ميناء أسفي الجديد “. وفتفاصيل الحادث ، كانو سبعة ديال العمال، خدامين فإصلاح وبناء الرصيف، قبل ماتغفلهم موجة بحرية على الشاطئ و ضرباتهم بسبعة بيهم دقة وحدة، ثلاثة تنقذو، جوج إصابتهم خفيفة وواحد مهرس، أما الاربعة الأخرين فمفقودين فالبحر. وحسب مصادر من عين المكان ل”كود”، مزال كيقلبو عليهم  بزورق ديال الإنقاد، فمياه الميناء الجديد وبالمحيط ديالو ." "ربعة ديال العمال سرطهم البحر فورش بناء الميناء الجديد بأسفي"
"قال كريم الاحمدي لاعب المنتخب المغربي لكرة القدم اليوم الخميس في تصريح للصحافة قبيل بدء حصة تدريبية بملعب “اسيك ميموزا” بابيدجان ان مباراة السبت صعيبة بحالها بحال الماتشات اللي كانت قبل. الاحمدي اوضح ان المنتخب المغربي غادي يماركي ماشي غير يدافع وصافي. وتحدث عن الجيل الجديد للاعبين في المنتخب ووعد باش “يكون الخير”" "يوميات ابيدجان: الفيديو: كريم الاحمدي: ماشي غير هاد الماتش اللي ماشي ساهل وغاديين نماركيو حتى حنايا"
"تعرض شرطي لحادث دهس أثناء مزاولته لمهامه بمدينة تيزنيت من طرف سائق سيارة لاذ على الفرار من مسرح الحادث. عملية الدهس التي تسبب في اصابة رجل الامن بجروح استدعت نقله الى المستشفى الإقليمي الحسن الأول لتلقي العلاجات، وقعت عندما كان الضحية يحاول توقيف الجاني، قبل أن يتفاجأ بأن هذا الاخير يرفض الإمتثال و يعمد إلى صدمه بالسيارة التي فر بها صاحبها نحو وجهة مجهولة ." "بوليسي وقف شيفور داز فيه وهرب"
"من نهار بدات قضية الكونت ديال “حمزة مون بيبي” والاتهامات موجهة لدنيا باطمة وأختها ابتسام بأنهما مع العصابة، حيت ديما كان كيشكرها وهي كدير ليه ديديكاس مع دقة المراكشية، زيد عليها سكينة كلامور صاحبتها، وحتى عيشة عياش عشيرتها. دابة وبعدما تشدات سكينة كلامور في الحبس كثرات الهضرة انها جبدات باطمة وان دنيا خرجات من المغرب خوفا من القبض عليها. طبعا، دنيا باطمة دائما كتكذب هادشي، ومؤخرا اختارت تلتزم الصمت وقررات باش تابع لي كيكذبو عليها قانونيا. وتبركيكة لي جابت “كود” أن باطمة غادي تدخل المغرب هاد الويكاند باش توجد لحفل اطلاق أغنيتها الجديدة “ندمانة”. الحفل غادي يكون في فندق مصنف وعرضات على صحافيين والمشاهير. ودابة هاد القصة غادي تسالي مع بداية سيمانة، وكل واحد غادي يدخل سوق راسو كيف كتقول هي ديما." "حمزة مون بيبي. دنيا باطمة غادي تدخل المغرب لإطلاق أغنية جديدة.. وغادي يبان حقيقة القبض عليها فالمطار"
"كاين اللي ربط دفاع وزير التجارة والصناعة والاقتصاد الرقمي مولاي حفيظ العلمي عن مصالح المغرب وتجارته ضد الاتراك خاصة متاجر “بيم”٬ بكون الوزير عندو اسهم فشركة منافسة لشركة “لابيل ڤي”. هاد الشي خرج فتويتات اول مرة. واش هاد الشي بصاح؟ ماشي بصاح. اللي كان هاذي 3 سنين هو ان شركة التأمينات “ساهام” اللي كان يملكها مولاي حفيظ العلمي مع مساهمين اخرين٬ كان عندها اسهم ف”لا بيل ڤي”. مصدر من “ساهام” قال ل”كود” “الشركة عندها ريزيرڤ كيوصل ل14 مليار درهم. وبهاد الشي كتشري اسهم فكاع الشركات اللي كتكون فالبورصة منها هاد الشركة. فيما اكد مصدر “كود” ان مولاي حفيظ العلمي لا تربطه اية علاقة بيزنس مع “لابيل ڤي” وانه بعد بيع “ساهام” هادي 3 سنين ما عندوش علاقة بها ولا بغيرها. مصدر من وزارة التجارة والصناعة اكد ل”كود” ان هاد الاخبار الخاطئة كيروجوها اللي كيدافعو علي تركيا ضد مصالح المغرب وباللي كلشي عندو الامكانية باش يعرف الخبر الصحيح." "خاص. واش مولاي حفيظ العلمي مساهم بصاح ف”لابيل ڤي” المغربية المنافسة لـ”بيم” التركية؟ مصدر لـ”كود”: ما عمرو كان مساهم وها اللي كان هادي 3 سنين وخلى بنادم يغلط"
"جوج كليات على الأقل لونصاو تاريخ الامتحانات الخريفية هذ العام فزمان كورونا، والأمر كيتعلق على سبيل المثال لا الحصر بكلية القانون التابعة لجامعة محمد الخامس بالرباط، وكلية العلوم والتقنيات التابعة لجامعة عبد المالك السعدي بطنجة. كلية القانون أكَدال فالرباط دارت إعلان فالصفحة ديالها الرسمية، كتتكلم فيها على بداية الامتحانات الخريفية الخاصة بشهر 3 و5 ف10 فبراير 2021، و18 فبراير بالنسبة للفصل الأول. بزاف ديال الطلبة فالتعليقات استنكرو هذشي، ورفضو هذ القرار وقالو أن مجموعة من الأساتذة مازال حتى ماعطاوهم راس الخيط فالدروس، وكاين اللي مازال مادار معاهم حتى حصة. أما كلية طنجة، فعلنات أن الامتحانات غتكون حضورية ابتداء من 8 فبراير 2021، الشيء اللي خلا مجموعة من الطلبة يستنكرو، ويطالبو باش تكون الامتحانات عن بعد، حيت غيتكرفصو بزاف الناس اللي بعاد وماعندهم فين يباتو بسباب إغلاق الأحياء الجامعية. ولحد الساعة، أغلبية الكليات مازال ماعلنو على الامتحانات، ومازال ماكاين قرار رسمي من قطاع التعليم العالي بوزارة التربية الوطنية على كيفاش خاص تكون الامتحانات الجامعية هذ العام، والإجراءات اللي خصها تدار، وكيفاش خاصها تكون، مع دخول السلالة الجديدة دكورونا للمغرب." "كليات بداو يوجدو للامتحانات ولونصاو تاريخها والطلبة مافهمو والو: مازال مابدينا حتى لقرايا !"
"لا زال معبر “طرخال2” بمدينة سبتة المحلتة مشدود منذ تاريخ 7 أكتوبر الماضي، أي أزيد من شهرين، وهادشي شل الحركة التجارية فهاد المعبر الحدودي اللي وقعو فيه بزاف ديال الكوارث. محمد بن عيسى، رئيس مرصد الشمال لحقوق الانسان، قال أن مسار إنهاء التهريب من معبر باب سبتة يبدو أنه قرار لا رجعة فيه من طرف السلطات المغربية، خصوصا أمام الخسائر التي يتكبدها المغرب، بما يقدر 12 شهيد وشهيدة بـ”معبر الذل”، وحوالي 700 مليون دولار من الخسائر المباشرة، وأخرى غير مباشرة، وأضرار صحية وأخرى اجتماعية. وأضاف بن عيسى، في تصريح لـ”كود”، إن المتتبع لهذا الملف يستشف أن الإسبان منذ 2016، وهم يبحثون عن حلول بديلة كإنعاش القطاع السياحي بالمدينة المحتلة، مع الاستفادة مما تزخر به منطقة الشمال من مؤهلات كالمدن العتيقة بتطوان وشفشاون وطنجة وأصيلة. بالإضافة إلى الطبيعة الخلابة التي تتمتع بها مدن الشمال، يضيف المتحدث، والتي تتمكن وزارة السياحة من استثمارها، عبر استقطاب السياح نحو سبتة، ثم تحويلهم لداخل التراب الوطني، لكن صدمة الإغلاق  للمعبر كانت غير منتظرة للإسبان. ا وها الخسائر اللّي تكبدات عمـر المزيـن – مكتب الرباط// لا زال معبر “طرخال2” بمدينة سبتة المحلتة مشدود منذ تاريخ 7 أكتوبر الماضي، أي أزيد من شهرين، وهادشي شل الحركة التجارية فهاد المعبر الحدودي اللي وقعو فيه بزاف ديال الكوارث. محمد بن عيسى، رئيس مرصد الشمال لحقوق الانسان، قال أن مسار إنهاء التهريب من معبر باب سبتة يبدو أنه قرار لا رجعة فيه من طرف السلطات المغربية، خصوصا أمام الخسائر التي يتكبدها المغرب، بما يقدر 12 شهيد وشهيدة بـ”معبر الذل”، وحوالي 700 مليون دولار من الخسائر المباشرة، وأخرى غير مباشرة، وأضرار صحية وأخرى اجتماعية. وأضاف بن عيسى، في تصريح لـ”كود”، إن المتتبع لهذا الملف يستشف أن الإسبان منذ 2016، وهم يبحثون عن حلول بديلة كإنعاش القطاع السياحي بالمدينة المحتلة، مع الاستفادة مما تزخر به منطقة الشمال من مؤهلات كالمدن العتيقة بتطوان وشفشاون وطنجة وأصيلة. بالإضافة إلى الطبيعة الخلابة التي تتمتع بها مدن الشمال، يضيف المتحدث، والتي تتمكن وزارة السياحة من استثمارها، عبر استقطاب السياح نحو سبتة، ثم تحويلهم لداخل التراب الوطني، لكن صدمة الإغلاق  للمعبر كانت غير منتظرة للإسبان." "إغلاق معبر باب سبتة.. رئيس مرصد الشمال لحقوق الإنسان لـ”كود”: السلطات المغربية باين مغاديش ترجع ف قرارها"
"  أفاد مصدر طبي ل”كود”، أن جهة كَليميم وادنون، قد سجلت صباح اليوم الثلاثاء، حالة وفاة جديدة ناجمة عن الإصابة بفيروس كورونا. وذكر المصدر أن الأمر يتعلق بسبعيني كان يخضع للمراقبة بغرفة الإنعاش في المركز الإستشفائي الجهوي الحسن الثاني بكَليميم، بعد أنه تم نقله إليه قبل أيام قادما من المستشفى الإقليمي لآسا الزاكَ، بسبب تدهور حالته الصحية. وبتسجيل حالة الوفاة الجديدة ترتفع حصيلة الوفيات بجهة كَليميم وادنون إلى 17 حالة وفاة منذ منذ بدء تفشي الوباء، توزعت على ثماني حالات بإقليم الطنطان وستة بأقليم كَليميم، ثم حالتان بآسا الزاكَ وحالة وحيدة بإقليم سيدي إفني." "وفاة جديدة بكورونا فجهة كَليميم والحصيلة ولات 17"
"نجم الكرة السابق دافيد بيكهام جاي المغرب شهر جاي باش يشارك في احتفالات ذكرى المسيرة الخضراء. وكيف العادة ملعب الشيخ لغضف في العيون غادي يعرف مباراة فيها نجوم مغاربة وعالميين. العام لي فات الإخوان أبو زعيتر هوما شي شدو التنظيم لي كان هو الأسوء في تاريخ الاحتفالات، التنظيم كان غير موفق واخة محطوطة فلوس كثيرة ولكن كانو بزاف الفضايح، بحال التبهديلة لي دارت سلمى رشيد للعلم الوطني، والمصرية غادة عبد الرزاق لي غادة بلباس لا علاقة بالاحتفالات، وكوميدي هندي مغمور  وصف المغربيات بالعاهرات وشي اسماء غير مزاحمين وغادين حتى هوما. هاد العام مازال مبانش شكون غادي يشد التنظيم، لكن خاص يكون تنظيم كيليق بالمغرب وبالعيون والذكرى لي كيحتافلو بيها المغاربة من الصغير الكبير." "غير الله يحفظ من شوهة لي دار أبو زعيتر العام لي فات.. بيكهام جاي المغرب للاحتفال بالمسيرة الخضراء"
"فريق الرجاء البيضاوي عاش الرعب مند حلوله بلومباشي سواء قبل أو أثناء المباراة اللي جمعتو بمازبمبي الكونگولي اليوم السبت برسم إياب ربع نهائي دوري أبطال إفريقيا. لاعبو الرجاء البيضاوي تعرضوا لمضايقات من قبل الجمهور الكونگولي ومسؤولي الفريق، وحتى جمهور الرجاء تعرض لاستفزازات فالملعب. مصادر كود أكدت باللي مجموعة من الأشخاص الغرباء اقتحموا الفيستيير ديال الرجاء بين الشوطين من أجل استفزاز اللعابة وتشتيت تركيزهم. وحسب نفس المصادر، فإن اللاعبين حافظوا على هدوئهم فالشوط الثاني واخا تلقوا هدف الأول، وهو ما مكنهم من انتزاع تأهل تاريخي. فريق مازيمبي خطط باش يرهب اللعابة ديال الرجاء. الحكم باملاك تيسيما ضيع الرجاء في هدفسجله حميد أحداد في الدقيقة 90، بدعوى أنه اورجو، لكن الإعادة بينات أنه صحيح وأكثر من ذلك حرم الرجاء من ضربات أخطاء واضحة، باختصار ماكانش تحكيمو موضوعي. " "الرجاء عاش الرعب فلومباشي.. أشخاص اقتحموا الفيستيير باش يستفزوا اللعابة والحكم تيسيما حرم الفريق الأخضر من التعادل – فيديو"
"قالت تقارير إعلامية  ، بأن المرا الي ضربات مقر يوتيوب بالقرطاس فكاليفورنيا، كانت حاقدة عليهم بزاف، حيت مسحو ليها مقاطع فيديو من قناتها على الموقع ، وهادشي كينقص أرباحها منو . وقالت الشرطة، أن “نسيم أغدم” الي كتبلغ 39 عام، هي المشتبه بها الرئيسية فالهجوم، ولكنها باقي كتحقق في الدوافع وراء ارتكابو. وأسفر الهجوم، الي وقع الثلاثاء، على إصابة رجل وجوج ديال العيالات ، بطلق ناري،  بالإضافة لإنتحار المهاجمة، لي طلقات القرطاس على راسها. وقالت شرطة  “سان برونو” فكاليفورنيا، أنه مكاينة حتى أدلة للأن ، على أن المهاجمة كانت كتعرف الضحايا، وهما رجل عندو 36 عام، في حالة حرجة، وجوج ديال عيالات عندهم 32 و27 عاما.. والمشتبه فيها الهالكة هي رياضية كمال أجسام ، نباتية وفنانة وموسيقية راب. وعلى موقعها كانت انتقدات بشدة “يوتيوب ” حيت كتقول أنه داخلة فيه جيهات معينة، وبزاف ديال مقاطع الفيديو، الي موجهة لجمهور معين كتغربل مزيان ، إذا مكانوش راضين عليك وبغاوك تنجح وكيتسببو ليك  فانخفاض كبير في عدد المشاهدات وكيفشلوك . " "غضبة ديال ميريكانية على “يوتيوب” سالات بالقرطاس والموت"
"عاشت مصالح الأمن بمدينة طنجة، صباح اليوم الثلاثاء، استنفار أمني كبير بعد العثور على جثة في حالة متقدمة من التحلل بإحدى الشقق السكنية المتواجدة بحي الإدريسية بعاصمة البوغاز. وحسب مصادر محلية، فإن الأمر يتعلق بمواطن يحمل الجنسية الباكستانية كان قد اختفى منذ أيام عن الأنظار، مشيرة إلى أن اكتشاف الجثة جاءت بعد انبعاث رائحة خايبة بزف من منزل الهالك، مما دفع بجيرانه إلى إبلاغ الشرطة." "استنفار أمني فطنجة هاد الصباح بعدما لقاو جثة باكستاني وهي فوضعية متقدمة من التحلل"
"صدرات ابتدائية وجدة، لبارح الأربعاء، الأحكام ديالها على 3 من المعتقلين على خلفية “أحداث جرادة” اللي وقعات فيوليوز اللي فات. وحكمات الابتدائية على محمد مسعودي بربع شهور دالحبس النافذ وغرامة ديال 4000 درهم، والشاحب رشيد ضرباتو بشهرين نافذة و500 درهم غرامة، ثم عز الدين ميموني حكمات عليه يخلص 500 درهم غرامة. وكان سبق للمحكمة، فغشت اللي فات، صدرات احكامها على 7 نشطاء خرين، منهم الطيب موغلية، ومصطفى ادعنين، ونور الدين اشيبان، وعيسى لبقاقلة.. وتوزعات الأحكام عليهم بين 6 شهور و3 شهور دالحبس. وكان سبق لنشطاء جرادة دارو احتجاجات جديدة فعز أزمة كورزنا، بعد وفاة مهدي بلوشي، أحد العاملين فآبار الفحم، بحيث خرجو يطالبو بفتح تحقيق فيها، بالإضافة لمطالبتهم بحقهم فالدعم فهذ الجايحة والعيش الكريم" "الحبس والغرامة فحق 3 معتقلين فحراك جرادة"
"غدا الاثنين غادي تسالي الزيارة للمغرب ديال الميريكانية كينسي ولانكسي عارضة الازياء لي دخلات لتيران في فماتش ليفربول وتوتنهام بمايو سترينكَ باش دير اشهار لموقع صاحبها فيتالي لي عندو اكثر 10 مليون متابع في اليوتوب.  الكوبل لي مشهور بالصور والفيديوهات ديال الpranks عايشين اللحظة في مراكش، وحيحو نهار الجمعة بالشطيح والنشاط، والبارح السبت دارو دويرة فوق ظهر الجمل وصورو الفيديو لي غادي يحطو في اليوتوب.  فيتالي بان بجابادور وكان كيكمي الجوانات وكتب بالنگليزة “الحشيش المغربي”، ومن بعدها صور صاحبتو بلباس مغربي مع الجمل في الصحراء وصور ديال الاكل المغربي متب عليهم: احسن ماكلة واحسن ناس واحسن فايبس.   وبزاف ديال المغاربة، مالين محالات او ريسطورات حطو تصاورهم مع الكوبل.     " "كينزي ولانسكي الميريكانية مولات المايو ستكرينكَ فالتيران محيحة في مراكش وصاحبها كيكمي الجوانات -صور وفيديوهات"
"مروى مرات الكوايري حمزة منديل لاعب المنتخب المغربي مبرعة راسها ومهلية فيه مزيان، او على الاقل هادشي لي كيبان من التصاور لي كتنشر في حساباتها على مواقع التواصل الاجتماعي. من بعد فترة الحجر الصحي، الكوبل سافرو لباريس، ولي كيقول عاصمة الأنوار كيقول الشوبينكَ والعلامات “دو لوكس”. وحطات مروى لي قبل ما تزوج حمزة كانت بلوكَوز، تصويرة هازة واحد 4 مليون ديال الحوايج، ومابين الماركات كاين لوي فيتون، وديور واخرين.  " "مروى مرات حمزة منديل مبرعة راسها.. ماكاين غير الشوبينكَ فباريس والماركات ديال الفريع -تصاور"
"نشر المغربي بلال حساني فيديو ديالو وهو كيمر من مظهر دري إلى بنت، وكيدير بيروك عبارة عن شعر طويل. وبين بلال كيفاش كيلصق الشعر ويدير الماكياج في وجهو باش يغطي الملامح الرجولية ويبين الجزء الأنثوي ديالو. الكازاوي لي عندو غير 19 لعام قال في حوار سابق مع موقع “techniart” أن الحب ديالو للموضة بدا هادي 9 سنين ملي تعرف على المغنية الأمريكية ليدي كَاكَا لي كانت ديك الوقت كتصدم وتعجب الناس بطريقة اللباس ديالها المثيرة والمختلفة تماما. وبعد ما تبع المغنية الاستثنائية، قرر يمشي للحفل ديالها وتما جرب بيروك، ودار الشعر طويل، وقال “عمرني ننسى النهار لي حطيت فيه البيروك على شعري، فرحت براسي بزاف وحسيت براسي قوي جدا”. بلال لي ولى من أشهر المغنيين في العالم الفراكوفون، قال أنه ملي دار الشعر حس بأنه حر وقدر يعبر على جزء جديد من شخصيتو واضاف: “حسيت بالحرية. الشعر عالجني نفسيا”. https://www.instagram.com/reel/CMSShRLIvoB/?igshid=zytea4s46ibw" "بلال حساني: هاكيفاش كنتحول من راجل لمرا -فيديو"
"فحال اذا ما دخل حزب الاستقلال للحكومة ديال ابنعرفة وهادا وارد ماشي حقاش هاداك العثماني قابل ولكن لان ثمن التخلص من شباط حميد هو الدخول لهاد الحكومة اللي كانو ضدها مع شباط٬ في حال وقع هاد الشي٬ كاينين مرشحين للاستوزار. حمدي ولد الرشيد اللي دا حب وتبن ووصل نزار لامانة الحزب وجابت لائحتو 27 من اصل 28 في اللجنة التنفيذية غادي يفرض اختياراتو. من المرشحين للاستوزار الامين العام نزار البركة ثم ممكن عبد الواحد الفاسي واخا ماشي ديموقراطي مللي بقى فيه الحال وبغى بحال الكيحل وامثالو يبقاو فاللجنة التنفيذية٬ هدا مرشح لمنصب وزاري. كاين قيوح عبد الصمد ممكن ياخد شي منصب وكاين محمد ولد الرشيد ممكن ياخد حتى هو منصب. فهاد الشي كلشي يكون راضي. فهاد الاحتمال الوزارة المنتدبة لافريقيا يقدر يعطيوها لشي واحد يصبغوه استقلالي ويرجعو يوسف العمراني اللي دابا مكلف بمهمة بالديوان الملكي. دابا كاينة قطاعات التعليم والصحة والسكنى وسياسة المدينة والتعمير والتكوين المهني بالاضافة الى هاد الوزارة الجديدة كلها خاوية" "توقع: اللي يمكن يوليو وزرا فالاستقلال هما نزار والفاسي وقيوح وولد الرشيد والعمراني"
"ذكرت مواقع اخبارية إسبانية، أن مواطنا اسبانيا ببلدية ألكوركون بمدريد عثر أمس السبت على جثة متفحمة تحت جسر محاذي لسكة قطار ليربط الاتصال بالشرطة الوطنية التي حلت بالمكان مرفوقة بالشرطة العلمية والتشخيص القضائي. وحسب إفادة بعض الجيران، كان رجل يبلغ من العمر 40 عاما معروف بإدمانه على الكحول يعيش بذلك المكان، ولم يسبق له مضايقة السكان. وتم إخضاع بقايا الجثة المتفحمة للتشريح لمعرفة ما إذا كانت الجثة تعود إلى الشخص المغربي المذكور ، الذي يقول الجيران إنه عاش في هذه المنطقة. https://www.telemadrid.es/programas/madrid-directo/hallan-cuerpo-calcinado-Alcorcon-2-2330786917–20210410090758.html" "اسبانيا.. متشرد مغربي مات فظروف غامضة: لقاو الجثة ديالو متفحمة"
"ذكرت تقارير بريطانية أن فريق ريال مدريد الإسباني، تراجع عن صفقة انتقال لاعبه غاريث بيل، إلى نادي جيانغسو سونينغ الصيني. وبحسب هيئة الإذاعة البريطانية “بي بي سي سبورت”، اليوم الأحد، فإن ريال مدريد ألغى الصفقة على الرغم من وصول اللاعب الويلزي إلى الصين صباح اليوم الأحد لإتمام عملية النقل بحسب ما ذكرته بعض التقارير. ولم توضح “بي بي سي” أسباب إلغاء الصفقة حتى الآن. " "ريال مدريد تراجع عن انتقال گاريث بيل للشينوا"
"نفت عمالة اقليم جرادة، وقوع أي وفاة نتيجة مواجهات الامس بالاقليم بين المحتجين وقوات الامن. وقال العمالة في بلاغ لها توصلت به كود، أن مواقع اخبارية تداولت خبر وفاة شاب نتيجة دهسه من طرف سيارة للقوات العمومية، مكذبة ذلك. وطالبت العمالة بالاحتياط من الاشاعات والاخبار الكاذبة التي يتم الترويج لها عبر مواقع التواصل الاجتماعي." "عمالة جرادة. ماكاين تا واحد مات فأحداث الامس"
"رشيد الطالبي العلمي، وزير الشباب والرياضة عطا الاعتماد ل3 فراقي جداد باش يخلقوا شركات رياضية، بعدما صادقت الوزارة من قبل على نظامها الأساسي. الفراقي لي تزادت هي يوسفية برشيد ونهضة الزمامرة وأولمبيك خريبكة. دابا 4 ديال الفراقي لي عندهوم الاعتماد باش يتحول لشركات رياضية، بعدما حصل الدفاع الحسني الحديدي على الاعتماد في وقت سابق. الوزارة خاصها تصادق الأنظمة الأساسية للشركات الرياضية قبل صدور النصوص التطبيقية حسب ما ينص على قانون التربية البدنية 30.09. الأندية الأخرى مازال معطلا بزاف واخا البطولة غادي تنطلق غدا السبت. المشكل ان الفرق لي عندها تاريخ وألقاب مازال مامصوقاش لهاد الشركات من بينها الوداد والرجاء البيضاويين، وحتا الجيش الملكي لي مابغيش يتحول للشركة." "الوزارة عطات الاعتماد لـ3 دالفراقي جداد باش يديرو الشركات"
"غرق تلميذ كيقرا فالقسم الخامس، فواد بعيد على المدرسة ديالو  ب 3 كيلومترات ، بعدما قرر رفقة بعض من زملائو يمشيو يعومو فيه، نظرا لغياب المعلمة لبارح فالصباح  نواحي الناظور. و فتفاصيل الحادث ، ذكرت مصادر محلية ل”كود”، أن الضحية توجه صباحا لمدرستو من مجموعة مدارس “بوعرك” باش يقرا، وتفاجئ مع زملائو بغياب معلمتهم “برخصة حسب مصادر المدرسة”، ومشى مع  3 منهم للواد الي كيبعد ب3 ديال الكيلومترات على المدرسة، و غرق بعدما طاح فالواد فظروف مجهولة، وتوجهو الاطفال لي كانو معاه فحالة من الخوف عند عائلتو وخبروها، واتاصلات هاذ الأخيرة بالسلطات. وبعد إخبارها بالحادث جات مصالح الوقاية المدنية  لعين المكان و انتشلات جثة التلميذ، كما أن مصالح وزارة التعليم قررات تفتح تحقيق فظروف هاذ الوفاة . " "تلميذ كيقرا فالخامس غابت المعلمة ديالو ومشى لواد باش يعوم وغرق (صورة)"
"الرابور المغربي لي عندو الجنسية الميريكانية كريم خربوش المعروف عالميا بفرانش مونتانا ماكايفوتش شي فرصة باش يعبر فيها على ارتباطو ببلادو المغرب. البارح بين في الستوريز ديال انستكَرام قلادة جديدة ديال الألماس في عنقو على شكل راية ديال المغرب بكامل التفاصيل. وبان مونتانا لي كان محتفل في دارو فرحان وهو كيزومي باش يبين القلادة لي وسط منها النجمة." "فرانش مونتانا مغربي حتال الموت.. صوب سلسلة بالألماس ديال راية المغرب"
"تزوجات امرأة بريطانية سميتها “باسكال سيلليك” وفعمرها 49 عاما، من المانطة “الحاف” ديالها حيت مزعوطة فيها، بمدينة “إكستر”، وصيفتات دعوات لمجموعة من الضيوف باش يحضرو لعرسها ، حسب ما جاء فصحيفة مترو. والعرس غادي يكون نهار 10 فبراير اللي جاي ، وناوية تلبس فيه بيجامة رقيقة ، وشرطات على ضيوف العرس باش يجيو ليه حتى هوما لابسين البيجامات أو أزياء النوم الأخرى الواسعة ، وقالت ليهم أنهم يقدرو يجيبو معاهم نونوساتهم وأكياس التدفئة بالماء باش يشعرو بأقصى درجات الراحة والدفئ. وكتقول سيلليك على المانطة “اللحاف” : ” كيجي ديما عندي باش يعاوني فاللحظة المناسبة وكيعانقني بشكل رائع.. أنا كنبغيه بزاف وباغية الناس يحضرو ويشوفو عرسي مع الشريك الأكثر ثباتا وراحة فحياتي”. " "مرا ناوية تزوج من المانطة ديالها بعد قصة عشق- فيديو"
"علمت “كود” ان ندوة الرؤساء بمجلس المستشارين البارح الاثنين عرفات نقاش سخون فقضية تذاكر سفر المستشارين. مصدر “كود” قال ان احد المتدخلين تساءل عن الارتفاع الكبير بزاف لثمن التذاكر. اذ اوضح انه لا يعقل ان يؤدي عضو بمجلس المستشارين 33 الف درهم في حين كيخلصو اعضاء مجلس النواب قل منو ب20 الف درهم. هاد القضية ديال لفلوس منوضة روينة وسبق لاعضاء قبل طلبو الاطلاع على ميزانية مجلس المستشارين يعرفو مع من كيتعاملو شكون وكالة الاسفار اللي خدامين معاها كيفاش خدات المارشي والصفقات الاخرى ديال المجلس كيف تمات وكل ما عندو علاقة بالمالية" "نايضة على بنشماس على لفلوس عاود ثاني . علاش كنخلصو 33 الف درهم فتذاكر الطيارة ومجلس النواب كيخلصو 13 الف درهم"
"فضيحة جنسية تهز الوسط الفني المغربي. فوفق ما علمته “كود” داهمت مصالح الأمن بالدار البيضاء، أمس الأحد، شقة بحي گوتيي، حيث ضبطت فنانة متزوجة متلبسة بممارسة الجنس مع مخرج. بطلا الفضيحة، حسب ما أكده مصدر مطلع ل “كود”، بممثلة مزوجة من رجل أعمال مقيم بأمريكا، ومخرج سينمائي معروف، مشيرا إلى أن إيقافهما متلبسن بالخيانة الزوجية، جاء بتعليمات من وكيل الملك الذي أمر باقتحام الشقة بعد إبلاغ زوجها عن شكه في سلوكها." "فضيحة جنسية نوضات الوسط السينما. ممثلة مشهورة حصلات كتمارس الجنس مع مخرج فدار قريب لتوين فكازا"
"فوزي لقجع، رئيس الجامعة الملكية المغربية لكرة القدم صدم فراقي ديال الهواة، فاش أكد اليوم أن جميع المنافسات غادي تبدا، بعد رفع الحجر وحالة الطوارئ. لقجع أكد في اجتماعه اليوم أن حتى بطولة الهواة والكرة النسوية والكرة المتنوعة غادي تكمل المنافسات ديالها نهار 15 غشت. هذا القرار نزل كالصاعقة على رؤساء أندية الهواة اللي داروا بلاغ وأكدوا فيه قرار إلغاء البطولة بسبب الأزمة المالية وفيروس كورونا المستجد. رؤساء الأندية ما كانوش كيعتاقدوا أن لقجع غادي يصدمهم في الاجتماع، خصوصا انهم داروا بلاغ وعمموه على جميع الأندية والصحافيين. الكرة النسوية والفوتصال صال غادي تبدا الأندية ديال فالاستعدات في الشهر الجاي، استعدادا للبطولة." "الجامعة صدمات الهواة.. قررت يكملوا البطولة ف15 غشت بحال الكرة النسوية والفوتصال"
"وزير الداخلية فرناندو مارلاسكا، قال أن الحدود ديال مليلية وسبتة ماغتفتحش مع المغرب كما تقال في شهر سبتمبر كيما قالت وسائل الاعلان. وزاد مارلاسكا، أن الحدود غاتفتح فقط ملي غاتنقشع الازمة وينتهي أي خطر على صحة المغاربة والصبليون، دون ان يحدد تاريخ لفتح الحدود وتقدر تكون قبل سبتمبر او بعد. مارلاسكا قال أن التعاون بين المغرب واسلانيا فهاد المجال وجميع المجالات، ممتاز ورائع، مؤكدا أن هاد القرارارت تتخذ بين البلدين." "وزير الداخلية الصبليوني. ماغاتفتحش حدود مليلية وسبتة حتى نضمنو سلامة لمغاربة والصبليون"
"أكدت الشركة الوطنية للإذاعة والتلفزة أن القناة “الأولى” التابعة لها استطاعت تعزيز موقعها، خلال رمضان الحالي، باعتبارها القناة العائلية المغربية الرائدة في الدراما والأخبار والبرامج الوثائقية، وذلك بفضل برمجة استثنائية و 100% مغربية لكل أفراد الأسرة. وعرف القناة، حسب بلاغ للشركة، توصلت به “كَود”، حصتها من نسب المشاهدة، مجددا، مؤشرات أداء ناجحة، خلال الأيام العشرة الأولى من رمضان الجاري، منها تسجيلها، خلال وقت الإفطار، تقدما متوسطه 34 في المائة مقارنة مع السنة الماضية، بفضل برمجتها التي تتسم بالغنى والتنوع والتوازن بين الأجناس. وتبرز المؤشرات ذاتها أن “الأولى” تعد المصدر الأول للأخبار، إذ يشاهد نشراتها 5 ملايين من المغاربة، وبلغت أعلى نسبة مشاهدة لنشرة الأخبار الرئيسية خلال رمضان الحالي 37.4 في المائة من نسبة المشاهدة. وتوجد “الأولى”، كذلك، في الصدارة بالمغرب في مجال الدراما، ويعد مسلسل “بنات العساس” الوحيد الذي يجمع 7 ملايين مشاهد حول الشاشة، وبحصة مشاهدة تصل إلى 46.1 في المائة، كما أن القناة متصدرة على شبكة “اليوتوب” بالمغرب، باحتلالها الرتبة الأولى، علاوة على رتب متقدمة ببعض دول المنطقة. وعلى مستوى الإنتاجات الوثائقية الوطنية، تكرس قناة “الأولى” تميزها وسط الأسر المغربية في جنس الوثائقي، بعدما وصلت حصة المشاهدة لبرنامج “أمالاي” (المسافر، باللغة الأمازيغية) إلى 23 في المائة خلال بثه ليلة الأربعاء 21 أبريل 2021 في منتصف الليل، ما يعكس المكانة الناجحة لهذا البرنامج الخاص باكتشاف المغرب وأنماط العيش فيه عبر رحلات فنان موسيقي يبدع ممزوجات موسيقية مع السكان والموسيقيين المحليين في كل المواقع التي يزورها. ويمتد تألق “الأولى” إلى مجال البرامج الكوميدية، حيث تعد سلسلة “دار الهنا”، العمل الذي عاد من خلاله النجمين محمد الجم ونزهة الركراكي، الأنجح في نوعها بالمغرب، إذ تجمع حولها يوميا 3.31 مليون من المشاهدين. ويأتي ذلك في وقت جاءت فيه نسب المشاهدة المحققة لتكرس موقع القناة باعتبارها الرائدة في الدراما الوطنية، من خلال العمل الدرامي ذو الصبغة التراثية “سالف عذرا” الذي يحقق نسبة مشاهدة تبلغ 34.4 في المائة مع حوالي 3.5 ملايين مشاهد." "“الأولى” محيحة فهاد رمضان.. الأخبار كايشوفوها 5 ملايين ديال المغاربة ومسلسل “بنات العساس” كايتبعوه 7 ملايين"
"الاحتفال براس العام، سالا بكارثة عند 2 شبان فتيكيوين بأكادير، بعدما قتل واحد لاخور. حسب مصادر محلية، الشبان كانوا فحالة غير طبيعية، اما مقرقبين أو دايرين شي حاجة، وناضت بيناتهم مدابزة، سالاها الجاني بطعن الضحية بموس كان عندو، و قبل ما يحاولو يعتقوه فالصبيطار كان مات. مصالح الامن شدات الظنين ودارتو فالحراسة النظرية، حتى يسالي معاه التحقيق باش يقدموه للنيابة العامة." "البوناني عندهوم سالا بكارثة. 2 تقاتلو فأكادير واحد مشى للقبر والتاني للحبس"
"انا ماكانفهمش بزاف فالكرة و ماعنديش معاها و تا لهنا لهنا عاد بديت كانتفرج فيها و نحاول نستمتع … و لكن لحد الساعة مانقدرش نتناقش فيها مع شي حد و شحال من مرة شرح ليا بنادم ديك القضية ديال لورجو و ماعقلتش عليها و شحال من مرة گووگليتها لراسي باش نعالج هاد الجهل لي انا فيه و نسيتها مع الوقت واخا هاكاك !
و حتى انا واحد الوقت كنت كانقول ديك الجملة الشهيرة ديال ” آش غانديرو بشي كورة ؟” ” لاش كاتصلاح هاد الكورة گاع ؟”
ايني واي ! مع الوقت حاولت نشوف فالكورة اكثر من رياضة و ولات كاتبان ليا فلسفة مهمة فالحياة، و بلي الكورة كرياضة و كصناعة خاصها تكون و حنا محتاجين ليها !
فاش كانقول حنا كانقصد الجنس البشري !
علاش خاصها تكون ؟
حيت اليوم الكورة من الضومينات القلال لي مازال كايآمنو بمجموعة د القيم لي غادا و كاتختافي من العالم فحال مفهوم ” العمل” و ضريب ” تامارا” لي تبنات على اساسهم الحضارة الانسانية ! فالكورة ماكايناش ديك “النسبية” لي طغات على ضومينات خرين و لي الاعلام كايسوق ليها ! ماكايناش ديك النسبية ديال ” مسكين معاق دخلوه يلعب” ” مسكينة مرا دخلوها تماركي ” “مسكين حيت كحل داكشي علاش مافرقوش معاه كورة” ” علاش الفرقة مايلعبوش فيها الكائنات الفضائية ! فيناهي المساواة ؟ فيناهيا الحقوق ؟ بغينا الكوطا ديال سكان دوار الضباي فالفرقة “! الحمد لله و الشكر لله ! مازال الكورة كانشمو فيها ريحة المنافسة و تامارا و طلع دافع على ركك و لي عندو عندو ! ماكاين لا خوك قايد لا ولد عمتك كوميسير لا نتا كحل لا نتا بيض! كاين نتا و شنو عندك فرجليك و تامارا لي كاضرب على راسك فاااقاااط ! كاين تقدر تبدا من الزيرو من شي دوار غاتر بعيد على ياوندي بميتين كولوميط تا الگرصون ماعندكش و لا من عمق شي فافيلا فالبرازيل و تولي لعاب كبير و مطلوب كاتباع و تشرى بملايير الدولارات ! كاين تكون والو ! مسالي ! عيان ! فيك خمساوعشرين كيلو بخراك و لكن تقاتل و تريني و تخدم على راسك و توصل و تولي لعاب واعر ناجح كادير اشهار كلير. الكرة كاتآمن بالمنافسة و الغلبة للاقوى و الافضل و الاسرع ! الغلبة لهاداك لي كايتريني و كايضرب تامارا على راسو ! الغلبة لهاداك لي كايخدم على راسو باش يوصل.
عندك عندك ماعندكش ماعندكش … داكشي علاش الله يرحم ليكم الواليدين ديك الهضرة ديال ” راه يتيم” ماعند طاسيلت مها تا معنى ! واش الضومين الوحيد لي كايآمن غير بالقتالية بغيتو تخرجو عليه بهكذا أمور ؟
اليوم راه يتيم
غدا راه جاه حب شباب فترمتو مافيها باس مايلعبش
بعد غدا ! حيت ماعندوش يديه مابغيتوهش يولي گوول ! عيطو على الدولة ! عيطو على هيومن رايستش ووتش ! عيطو على الامم المتحدة ! كرة القدم هي هادي فحال الحرب ! ماعندكش الحق فالغلط ! غلطتي صافي كاتحمل مسؤوليتك ! ولكن الغلط كايبقى و غايبقى ديما ….غلط.
أنا طبعا ماكانلومش هنا بوحدوز على الخطأ ديالو حيت الخطأ كايوقع، و يمكن بوحدوز من بعد يعوض على هاد الخطأ بشي بيت مفرگع مثلا فالمقابلة الجاية،  و لكن كانلوم الناس لي ولاو باغين يخلطو الشكلي فالعكلي و يدخلو ” اليتم” ديال لاعب كرة فخطأ دارو و يبداو يبررو بيها و يلعبو على المحاسيس بهاد الطريقة البايخة" "الكرة كرياضة و كفلسفة كاتآمن بالغلبة للاقوى و الاسرع و الافضل ! عندك عندك ماعندكش ماعندكش ! مافيها لاراه يتيم لا راه ماعارفش"
"أعلنت الوزارة المكلفة بالمغاربة المقيمين بالخارج لعموم مغاربة الخارج أنها وضعت رهن إشارتهم ببوابة الوزارة www.marocainsdumonde.gov.ma لائحة بأسماء وهواتف المحامين الذين تطوعوا لتقديم استشارات قانونية بلا فلوس. هاد المبادرة، اللّي دارتها شبكة المحامين المغاربة بالخارج، تأتي في إطار التجاوب مع القرارات التي اتخذتها سلطات بلدان الاستقبال، وبهدف حماية حقوق ومصالح المغاربة المقيمين بالخارج وتضامنا مع كل من هم في حاجة إلى المعلومة القانونية." " محاميين تطوعوا باش يقدمو إستشارات قانونية فابور لمغاربة الخارج في السيت ديال الوزارة "
"النجم المغربي العالمي كريم خربوش المشهور ب”فرانش مونتانا” حطم رقم قياسي بكليب “unforgettable”، وفات سعد لمجرد لي كان غادي يكون اول مغربي كيوصل لمليار مشاهدة بكليب “لمعلم” .  فيديو كليب الأغنية وصل هاد اليام لمليار مشاهدة، وهو أول رقم كيوصل ليه حبيب كلوي كاردشيان السابق، واول مغربي كيوصل لمليار. هاد الكليب لي خرج في 2017 حقق نجاح كبير في العالم وكان الهاشتاگ ديال تحدي الشطحة فيه وصل لملايين الفيديوهات ديال ناس من العالم.  واختار كريم يصور الفيديو كليب في أوغندا بعدما زار البلاد وتأثر بالفقر لي كيعيشو فيه الأطفال تما، وتبرع ببزاف ديال الفلوس باش يبنيو مدارس ومستشفيات." "فرانش مونتانا دردگ على سعد لمجرد.. ولى اول مغربي عندو مليار مشاهد بكليب “unforgettable” -فيديو"
"هادي بزاف، الياس العماري الامين العام لحزب الاصالة والمعاصرة، قال اليوم في المجلس الوطني لحزبه المنظم بمدينة سلا، “معمرني قلت شي كلمة هادي عام من رمضان العام لي فات”. وأضاف العماري، خلال كلمته التي حظيت بتصفيقات الحاضرين، :”حيث الى هضرت غاتاكلو العصا فبلاصتي”. وتابع العماري، حسب مصادر “كود”، :”حتى الى قلت شي حاجة  وداوني للحبس تناضلو من اجلي”. وأردف الياس العماري “حيث الى قلت شي زبلة وداوني راه يقولو ليكم داو ليكم امين عام”.  " "وهادي بزاف.. العماري: انا ملي وليت امين مهضرتش عام.. وماقلت حتى كلمة من رمضان الي فات حيث الا هضرت غايديوني للحبس"
"بدات شي جهات كتقنانع باللي الطريقة الوحيدة باش العدالة والتنمية ما يربحش الانتخابات هو التركيز على “لفضايح الاخلاقية”. هادي حلقات جديدة من مسلسل “ولد زروال” وصافي. مالين هاد الفكرة “العبقرية” باينة فيهم متأكدين ان الانتخابات ايلى دارت اليوم الحزب يربحها واخا برئيس حكومة ضعيف دارو بيه ما بغاو واخا بحزب عايش مشاكل كثيرة جات بسباب هاد الحكومة اللي كيقودها بنعرفة. هاد الشي كتدخل قضية ماء العينين. ماشي نشر الصورة. خليونا من هادوك الاغبياء اللي كيقولو اللا ما خاصش الاعلام ينشر صورة. اللا الاعلام من حقو ينشر صورة وهادي كون كنا فدولة عند اعلامها امكانيات كثيرة غادية تشرى بفلوس صحيحة وممنوع شي حد ينشرها من غير الجريدة اللي شراتها. ما علينا ماشي هادي قضيتنا. كنهدرو على التركيز على الجانب الاخلاقي باش يريبو حزب العدالة والتنمية. قبلها كانت قضية حامي الدين اللي هي من عينة اخرى ولكن داخلة فهاد المنطق. هنا كاين اللي كيقول راه مالين هاد الفكرة غير كيخربو حقاش مع فضيحة بنحماد وفاطمة النجار الحزب ماشي غير ربح الانتخابات بل تزادت اصواتو ووصل لجوجت المليون فاخر انتخابات تشريعية. يعني راه هاد لفضايح ما كتزيد غير تدعم الحزب. وشي كيقول اللا هادا راه مسلسل غادي يخرج بشوية بشوية قضايا اخلاقية وغادية تاكل هاداك الراسمال الانتخابي ديال البي جي دي. هاد الخطة ما غادياش تعطي اكلها. دابا حكومة ما دارت والو وعوض ما تكون الهدرة على اش حققات هاد الحكومة غادي تنسى حصيلتها الضعيفة يتنسى نسبة النمو اللي حققاتو. يتنسى كلشي ونديوها فمسلسل الحزب الجنسي. فضايح اعضاؤو الغرامية. هاد الفيلم ما شادش ما غاديش يهرب نص مليون صوت للحزب. يقدر يعطي نتائج عكسية. الحزب وصل لجوجت المليون صوت. هاد الشي بلا ما نهدرو كيفاش قضايا بحال هادي كيخلي الحزب يتوحد بعد ما ولى مقسم بسباب تعويض بنعرفة لبنكيران فتشكيل الحكومة. ثم باش اللي كيخطط يحيد البي جي دي خاصو يجيب البديل. دارت حملة ضد رئيس الاحرار فالمقاطعة وشاركات فيها جهات فالدولة وحزب الاصالة والمعاصرة ولى من الماضي وحزب الاستقلال طردو شباط باش يجيبو ليه نزار بركة اللي اكيد قوي فالاقتصاد ورجل دولة مزيان ولكن ضعيف فاقناع المغاربة ضعيف فالتواصل. يعني يستحيل بحالو يربح الاستقلال الانتخابات. كون جابو واحد بحال حمدي ولد الرشيد كان ممكن يكون عندو امل." "واش بلفضايح الاخلاقية باغيين البي جي دي يخسر انتخابات 2021؟ ولد زروال ومساعدة النجار لنبحماد على القذف زادت ربحاتهم نص مليون صوت"
"أدانت استئنافية مدينة “غينت” البلجيكية، مغربيا اتهم بالقتل العمد، وحكمت عليه بالسجن ثلاثين سنة نافذة. المتهم لي فعمرو 44 عام، كان قتل طليقتو فالشارع حدا ولادهوم سنة 2016، من بعد ما غربلها ب25 طعنة من سكينة كان عندو. وبحسب المدعي العام البلجيكي فالمتهمكان ديما كيهدد طليقتو بالقتل، وكان كيضربها وبغا يخنقها فاش كان مزوج بها. وكانت الضحية وهي من جنسية مغربية أيضا قد انفصلت عن الجاني وعاشت لأوقات متقطعة رفقة أبناءها في مراكز للاجئين، قبل أن تمنحها الدولة منزلا أسابيع قبل وفاتها." "ثلاثين عام دالحبس لمغربي قتل طليقتو فبلجيكا بطريقة وحشية حدا ولادهوم"
"أدانت المحكمة الجنائية بمدينة سبتة مؤخرا مغربيا بالسجن 3 سنوات وشهرين بسبب اتهامه بجريمة ضد الصحة العامة، بعد أن ألقي القبض عليه في 8 ابريل الماضي متلبسا بحيازة صاكادو فيه 11 كيلو ديال الحشيش وسط البحر بين الفنيدق وسبتة. المتهم المغربي عتقوه ونقلوه للصبيطار وبعد علاجه تم وضعه في الحبس الوقائي، وبالنظر إلى الأدلة المقدمة ضده، اعترف بالوقائع وقبل بالعقوبة المتفق عليها بين النيابة العامة والدفاع واللي هي السجن لمدة 3 سنوات وشهرين مع غرامة قدرها 22090 يورو، عندما يقضي ثلثي مدة العقوبة الحبسية، غادي يتم طرده إلى المغرب ." "مغربي جاب الربحة بسباب تهريب صاكادو عامر حشيش لسبتة و ها شحال ديال الحبس كيتسناه"
"بوليسي عندو كراد ديال مقدم شرطة وكيخدم فالمنطقة الإقليمية للأمن بالخميسات، وجد نفسه أمس الأحد، مضطرا باش يستعمل الفردي ديالو لإطلاق جوج قرطاصات، فواحد التدخل أمني لتوقيف جوج ديال الخوت، وفيهم واحد من ذوي السوابق القضائية العديدة. هاد جوج الخوت صدما عمدا طونوبيل ديال البوليس وعرضو البوليس لخطر  أثناء محاولتهما الفرار. هاد جوج ديال الخوت كانو فحالة سكر متقدمة على متن طونوبيل، وعمدا إلى صدم سيارة دورية للشرطة وإلحاق خسائر مادية بها، قبل أن يبديا مقاومة عنيفة أثناء محاولتهما الفرار، اضطر معها بوليسي لاستعمال الفردي ديالو بشكل تحذيري، مما مكن من تحيّيد الخطر الناتج عن المشتبه فيهما، قبل أن يتم توقيفهما لاحقا بالقرب من منزلهما الكائن بالجماعة القروية أيت أوريبل المحاذية لمدينة الخميسات." "جوج خوت رونو بوليس الخميسات.. دكدكو طونوبيل تابعة للأمن وكانو غادي يصفيوها لدورية أمنية"
"سفيان البحري المسؤول على صفحة الملك محمد السادس جبدو ليه ودنيه مزيان بسبب العبث اللّي كينشر فالصحة. البحري دار كوارث كثيرة بزاف وكانت آخرها إقحام سمية الملك فخبار زائف على تمديد فترة إغلاق 8 مدن لمدة 48 ساعة بتعليمات ملكية. والبارح الفرقة الوطنية للشرطة القضائية سمعات ليه بناء على تعليمات من النيابة العامة المختصة، واليوم أعلن على صفحته الخاصة بأنه قرر يسد الصفحة اللّي دار باسم الملك. طبعا، الصفحة ماشي البحري هو اللي سدها، بل سدوها ليه حيت ماشي رسمية، وغير مزورة  " "بقى كيترطى حتى جاب الربحة.. سفيان البحري سدو ليه صفحة “الملك محمد السادس” ففيسبوك حيت ماشي رسمية وغير مزورة"
"طالب إدريس لشكر، الكاتب الأول لحزب “الاتحاد الاشتراكي للقوات الشعبية”، من الحكومة، بإعادة النظر في عدد من المهن في القطاع غير المهيكل الذين لا يؤدون الضرائب ولا يقومون بالتصريح بمستخدميهم. وعقب النقاش الدائر حول فضيحة وزير الشغل محمد امكراز، الذي لم يصرح مكتب المحاماة التابع له بمستخدميه، قال لشكر لـ”كود” :”خاص دبا يتسجلو الآلاف من من المستخدمين في صندوق الضمان الاجتماعي”. وأضاف لشكر لـ”كود” :”خاص مفتشيتي الشغل والضرائب يدير خدمتهم فهاد الجانب”. وتابع المتحدث :”الاقتصاد غير المهيكل كيشكل تقريبا 60 في المائة من الاقتصاد الوطني، الى درنا الهيكلة غير لنصف هاد 60 في المائة غادي نحققو تقدم اجتماعي كبير لعدد من الفئات الهشة”." "لشكر لـ”كود”: خاص دبا يتسجلو الآلاف المحرومين من CNSS ومفتشية الشغل والضرائب يديرو خدمتهم"
"اليوم كان خاص المغرب يتسلم مليون وشي حاجة من الڤاكسان البريطاني اوكسفورد استرازنيكا. هاد الشي ما وصلنا والو. علاش حقاش الشركة كتصنعو فمصانع الهند. نيودلهي قررات فهاد النهار٬ وشوفو على زهر عندنا٬ تبدا وحدة من أكبر حملات التلقيح في العالم ضد كورونا ڤيروس. غادية دير من اليوم حتى ليوليوز 300 مليون شخص غير باش يبداو بالاطباء وبالناس اللي معرضين الخطر راه خاصهم 30 مليون ڤاكسان. ايلى بقينا معولين على هاد لشي غاديين نتسناو مدة هي. راه بلاد فيها مليار و300 مليون نسمة ومات ليهم بكورونا 2 مليون من هادي عام وشهر. دابا الهند فضلات انها دير الڤاكسان اللي صنعاتو لناسها اولا عاد تشوف لخرين. ماشي هادي اول مرة كديرها. سبق دارتها فالدوا وناض عليها الصداع من منظمة التجارة العالمية وتراجعات دابا واش غادية تحشم وترسل الڤاكسان للدول اللي طلباتو هادي مدة؟ دابا نشوفو اش غادي يوقع" "ها اللي عطلو لينا الڤاكسان وبداو اكبر عملية فالعالم. الهند بدات تلقيح 300 مليون ف6 اشهر وبسبابهم ما جاتش لينا مليون حقنة"
"حزب الاستقلال شوّه راسو بيديه بعد تراجعه عن الترشح لسباق رئاسة مجلس المستشارين. اللجنة التنفيذية ديال الحزب كانت خرجات بواحد البلاغ رسمي كتعلن فيه أنها غادي تقدم مرشح باسم الحزب لهاد السابق دون الكشف عن إسم المرشح واللّي كان هو عبد الصمد قيوح حسب ما أكده مقرب من نزار بركة الأمين العامة ديال (الميزان) لـ”كود”. ووفق ما كشف عنه قيادي استقلالي، لـ”كود”، فإن الحزب تصدم كولو مني اعرف وتأكد أن عدد من الأحزاب اللّي كانت كتدعم الاستقلال وتوقف معاه غادي تعاون حكيم بنشماش الأمين العام ديال البام، مضيفا بالقول: “كانت صدمة كبيرة وكان من الضروري نتراجعو على الترشح”. وشرح المصدر الاستقلالي: “الاتتخابات ديال المستشارين اللّي قبل من هاد السباق اللي فيه غير حكيم تقدمنا حتى حنا وكان فرق ديال صوت واحد وهاد المرة الاستقلال بغا يحافظ على الصورة ديالو وميمكنش نقدمو مرشح ومنجيبو والو”. وكشف القيادي الاستقلالي أن اللجنة التنفيذية مزال غادي دير اجتماعات خلال هاد الثلاث أيام باش تخرج بموقف رسمي وغادي تعلن فيه عدم ترشحها لهاد السباق. المهم دبا الاستقلال اعطا الكرة لحكيم بنشماش باش ياخد المجلس لولاية ثانية بلا منافس وبلا حارس. المصيبة لكبيرة اللّي كانت غادي تضرب الاستقلاليات والاستقلاليين هي أن شي مستشارين من الاستقلال كانو باغيين يصوتو على حكيم بنشماش ضد فعبد الصمد قيوح اللّي كان مقدم باسم الميزان. إوا شفتو على مصيبة كيفاش دايرة. يذكر أن حكيم بنشماش كان انتخب رئيس ديال مجلس المستشارين بحصوله على 58 صوتا، مقابل 57 صوتا لعبد الصمد قيوح مرشح حزب الاستقلال. أي كان فرق ديال صوت واحد بين البام والاستقلال المرة اللّي فاتت ودبا الاستقلال مارضاش يدخل لهاد السابق ويجيب شي نتيجة خايبة على هادي اللي كان جابها فأواخر سنة 2015." "خاص.. الاستقلال شوّه راسو مني تراجع على الترشح لسباق رئاسة مجلس المستشارين.. دار بلاغ رسمي باش يدخل لغمار المنافسة وتراجع فآخر لحظة وها الموصيبة لكبيرة اللّي خاف منها"
"المنشط الإذاعي والإعلامي، رشيد العلالي، هضر على مدينة فاس، وذلك في تدوينة نشرها على صفحتو الرسمية بموقع التواصل الاجتماعي “فايسبوك”، واللي أرفقها بتصاورو فالعاصمة العلمية. وجا في تدوينة رشيد العلالي، مقدم برنامج “رشيد شو”: “آخر زيارة ليا لهاد المدينة اللي كنعشقها ..تلاقيت فيها ناس كبار و شباب الكثير منهم كايعيشو ظروف مادية صعيبة خصوصا من بعد الجائحة.. الإهمال وقلة فرص الشغل ..للأسف العاصمة العلمية ديال المملكة كاتستحق اهتمام أكبر كيف بزاف ديال المدن اللي ناسها مقهورين”. وأضاف: “الثقة ديال الناس فالمسؤولين ما بقاتش.. الإنتخابات قربات.. باركا ما تمصو دم المغاربة و تكذبو عليهم بالخطابات الجوفاء.. تقدر تغش اليوم و تعيش مزيان و لكن غدا ولدك يقدر يكون ضحية للغش ديالك”. https://m.facebook.com/story.php?story_fbid=339452830874584&id=100044296096354" "رشيد العلالي: فاس كاتعيش ظروف صعيبة وثقة الناس فـ المسؤولين مابقاتش – تدوينة"
"المغربي أشرف حكيمي، ربح جائزة “Rookie”، لأفضل لاعب واعد في الدوري الألماني للمرة الثانية، من انتقالو لبروسيا دورتموند قادما من الريال مدريد. ونشر النادي الألماني تغريدة على حسابوالرسمي عبر تويتر، أعلن من خلالها على فوز حكيمي بجائزة الشهر فالبوندسليگا، وهنؤو عليها، وعلى الأداء ديالو من بداية الموسم. " "أشرف حكيمي ربح جائزة أفضل للعاب فالدوري الألماني"
"استنفر حادث نبش قبر رضيعة وبتر أطرافها، أمس الجمعة، مصالح الأمن التابعة للمنطقة الشرطة بالمنطقة الأمنية الأولى فاس المدينة، التي سارعت إلى فنح تحقيق دقيق معمق فهاد الحادث الغامض. وقالت مصادر محلية، لـ”كود”، إن الجثة لقاوها خارج القبر وهو ما دفع النيابة العامة التي أشرفت على البحث بإعطاء تعليماتها قصد إخضاع الجثة لعملية التشريح الطبي، مشيرة إلى أن الشرطة العلمية والتنقية باشرت بدورها تحقيقا لمساعدة عناصر الشرطة القضائية في أبحاثها." "نبش قبر رضيعة وبتر أطرافها استنفر بوليس فاس"
"للعام الثاني على التوالي نجمة تليفزيون الواقع كايلي جينر خسرات فلوس صحيحة باش دير عيد ميلاد لبنتها الوحيدة “ستورمي” وصوبات ليها بارك قدو قداش وسماتو “عالم ستورمي”، فيه طوموبيلات وسينما وبزاف ديال الألعاب. وصممات كايلي باب البارك من لعبة مطاطية كبيرة على شكل وجه بنتها من حبيبها السابق الرابور ترافيس سكووت. وكشفات نجمة تليفزيون الواقع كايلي جينر أنها كانت غادي تكري الهليكوبتر لي طاحت بلاعب كرة السلة الأمريكي كوبي براينت وبنتو وسبعة وحدين آخرين.   " "خسرات عليها فلوس صحيحة.. كايلي جينر دارت بارك ديال الألعاب لبنتها فعيد ميلادها الثاني -تصاور"
"ديفيلي بدوبياس فأكادير. مساء أمس السبت، نظم بغرفة التجارة والصناعة والخدمات عروس الجنوب، عرض أزياء الملابس الداخلية. وخلال هذه التظاهرة قدمات عارضات آخر التصاميم العالمية للملابس النسائية الداخلية وملابس السباحة والنوم. حدث عادي فكاع لبلايص. هاد العرض كان حديث سكان المدينة ومواقع التواصل الاجتماعي، منذ مساء اليوم، بعد تسريب فيديوهات وثقت لفعالياته، إذ في الوقت اللي استحسنات فئة الخطوة وشجعات عليها مادام أن عدد كبير من المغربيات كيعومو في البحر بهاد الملابس، انتقدت فئة أخرى التظاهرة، ووصفاتها ب «الشوهة»، مبرزة أن المغرب مشا بيعد بزاف فالتحرر. دابا شفتو فين وصلنا. كيفاش ديفيلي عادي استغلوه دعاة الانغلاق والمحافظين وهادوك اللي كيزعجهم الجسد خاصة ايلى كان جسد المرأة وكيخرجهم على طوعهم. هاد الاحداث كانت عادية فالسابق وكانت كدار مفتوحة. غريب هاد المغرب غادي ويتسد ولا شي وحدين باغيين يسدوه " "ضربنا لخلا صافي. بالفيديو. غير ديفيلي بالملابس الداخلية للعيالات فأكادير منوض قربالة"
